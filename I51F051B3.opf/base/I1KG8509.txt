༄༅། །ཕན་བདེའི་འཇུག་ངོགས
རྩོམ་པ་བོ། སྐལ་བཟང་བསོད་ནམས།

རྩོམ་པ་བོའི་ལོ་རྒྱས།
རྨ་བསོད་དམ་སྐལ་བཟང་བསོད་ནམས་ནི། རྨ་ཁུགས་
དང་བོའི་རྒྱུད་དུ་ཆགས་པའི་དངུལ་རྭའི་ལྷ་སྡེ་ཞེས་པའི་འབྲོག་
ཁྱིམ་དཀྱུས་མ་ཞིག་ནས་དལ་རྟེན་གྱི་ལང་ཚོ་རྙེད་ཅིང་། བྱམས་
ལྡན་ཕ་མའི་བསླབ་སྟོན་དང་དྭངས་གཙང་གི་ཁོར་ཡུག་ནས་
བྱིས་བློའི་སྣང་བ་གཉོམ་ལག་རྒྱས། ཕ་མའི་མཐུན་རྐྱེན་དང་
སྔོན་བསགས་ལས་སྨོན་གྱི་མཐུ་ལས་དངུལ་རྭའི་གཉན་ཐོག་
དགོན་དགེ་ལྡན་དམ་ཆོས་ཀུན་རྒྱས་གླིང་གི་ངུར་སྨྲིག་གི་ཞིང་
ས་ནས་འོད་དཀར་གྱི་ལམ་སྣེ་ཟིན། སྡེ་འདིའི་འཆད་ཉན་
ཆོ་ག་ཆོས་སྤྱོད་ཡོངས་སུ་རྫོགས་པའི་ཟོལ་དང་། སྔ་ཕྱིར་ཀུན་
རིག་ཊཱིཀྐ་ཆུང་དང་སྤྱོད་འཇུག་ཆེན་མོ་སོགས་ཚོགས་རྒྱུགས་
ལ་ཕུལ། མདོ་སྔགས་རིག་གནས་སྤྱི་དང་ཁྱད་པར་རྩིས་རིག་
སྨྲ་བའི་དེད་དཔོན་རྗེ་བསམ་འགྲུབ་རྒྱ་མཚོ་སོགས་བསྟེན་
ནས་སྐར་རྩིས་དང་རྒྱ་རྩིས་སོགས་ལ་སྦྱངས་པའི་འབྲས་རྟགས་
སུ་སྤུན་མཁཪ་སྐལ་བཟང་ཆོས་འཛིན་དང་མཉམ་འབྲེལ་
གྱིས་རབ་གནས་ལྕགས་སྦྲུལ་ལོའི་ལི་ཐོ་བཤེས་གཉེན་
མཆོད་པའི་མེ་ཏོག་》 ཅེས་པ་བྲིས་ཏེ་འགྲེམ་སྤེལ་བྱས།
དེ་རྗེས་ཀན་སུའུ་ཞིང་ཆེན་ནང་བསྟན་སློབ་གླིང་དུ་ཞུགས་
ནས་དགེ་བའི་བཤེས་གཉེན་ཆེན་མོ་རྗེ་འཇམ་དབྱངས་རྒྱ་
མཚོ་ཆུང་བ་》 སོགས་བཤེས་གཉེན་དམ་པ་དུ་མའི་མདུན་
ནས། སྐྱབས་འགྲོ། ལམ་རིམ་བློ་སྦྱོང་། སྤྱོད་འཇུག་ཆེན་
མོ། ས་ལམ། གྲུབ་མཐའ། སྡོམ་གསུམ་བསླབ་བྱ། གཞི་
གསུམ་ལག་ལེན་སོགས་ནང་བསྟན་རིག་གཞུང་དང་། སུམ་
རྟགས་དག་གསུམ། སྙན་ངག བོད་རྒྱའི་ལོ་རྒྱུས། འཕྲིན་
ཡིག་རྣམ་བཞག རྒྱ་ཡིག ས་ཁམས། རྩ་ཁྲིམས་སོགས་
ཐུན་མོང་གི་རིག་གནས་བཅས་ལ་ལོ་ངོ་བཞིའི་རིང་ལ་བསླབ་
པ་དོན་དུ་གཉེར་བའི་གྲུབ་འབྲས་ཅུང་མི་དམན་པ་བླངས།
སྐྱབས་གསུམ་གྱི་རྣམ་བཞག སྐྱབས་འགྲོའི་དམིགས་རྣམ།
ལམ་རིམ་གྱི་དྲིས་ལན་སོགས་ནང་བསྟན་རིག་གཞུང་གི་
དཔྱད་རྩོམ། སྙན་རྩོམ་བཅུ་ཕྲག་ལྷག་ཞིང་ཆེན་ཕྱི་ནང་གི་
དུས་དེབ་དང་ཚགས་པར་སོགས་སུ་བཀོད། མི་ཚེའི་འདུན་
མ་སློབ་སྦྱོང་ལ་འཁོར་བའི་གྲྭ་རྐྱང་དཀྱུས་མའི་ཚུལ་གྱིས་ད་
ལྟ་རང་དགོན་ན་འོས་བབས་ཀྱི་འགན་འཁྲི་འདེགས་བཞིན་
མཆིས་སོ། །

༄༅། །སྐུ་གསུམ་ཡོན་ཏན་མཐར་སོན་རྫོགས་སངས་རྒྱས། །
རྒྱལ་སྲས་ཚུལ་བཟུང་བྱམས་མགོན་འཇམ་པའི་དབྱངས། །
ཤིང་རྟ་ཆེན་པོ་ཀླུ་སྒྲུབ་ཐོགས་མེད་དང་། །
ཨ་ཏི་ཤ་དང་འཇམ་དཔལ་སྙིང་བོར་འདུད། །
འཇམ་མགོན་རྒྱལ་བ་གཉིས་པ་ཙོང་ཁ་བའི། ། 
ཐུགས་བཅུད་བྱང་ཆུབ་ལམ་གྱི་རིམ་པ་ལ། །
ཉམས་ལེན་སྙིང་བོར་མཛད་པའི་སྐལ་ལྡན་རྣམས། །
དལ་འབྱོར་ཐོབ་པ་དོན་དང་ལྡན་པར་བྱོས།
རྟག་ངུས་ཆོས་འཕགས་བསྟེན་པ་ཇི་བཞིན་དུ།
ལེགས་ཚོགས་ཀུན་གྱི་རྩ་བ་བཤེས་གཉེན་རྣམས། །
བསམ་དང་སྦྱོར་བས་ཚུལ་བཞིན་བསྟེན་པ་ལ། །
བར་དུ་གཅོད་པའི་མིང་ཡང་མེད་པར་ཤོག །
དོན་མེད་ཚེ་འདིའི་བྱ་བ་མཐའ་དག་ལ། །
ཆུ་ཤིང་བཞིན་དུ་སྙིང་བོ་མེད་མཐོང་ནས། །
ཆོས་ཀྱི་རྟེན་བཟང་མངོན་མཐོ་བརྒྱུད་པའི་རྒྱུ།
ཚུལ་ཁྲིམས་སྐྱེ་འཕྲེང་ཀུན་ཏུ་བརྟན་པར་ཤོག
ཐོག་མ་མེད་པའི་དུས་ནས་ད་ལྟའི་བར། །
ཤུགས་དྲག་ལས་དང་ཉོན་མོངས་ཆུ་ཀླུང་གིས། །
སྡུག་བསྔལ་རྒྱ་མཚོའི་གནས་སུ་ཁྱེར་བ་ལ། །
བསམ་ནས་བཅོས་མིན་ངེས་འབྱུང་རྙེད་པར་ཤོག
དེང་ནས་བཟུང་སྟེ་བྱང་ཆུབ་སྙིང་བོའི་བར། །
འཇམ་དཔལ་དབྱངས་དང་དབྱེར་མེད་ཙོང་ཁ་བའི། །
མི་འབྲལ་བརྩེ་བ་ཆེན་པོས་རྗེས་བཟུང་ནས། །
ཐེག་མཆོག་ཆོས་ཀྱི་བདུད་རྩིས་ཚིམ་པར་ཤོག །
ཅེས་པ་འདི་ནི་བཙུན་གཟུགས་འཇམ་དབྱངས་རྒྱ་མཚོས་སྦྱར་བའོ། །སརྦ་མངྒ་ལཾ།
བླ་བྲང་བཀྲ་ཤིས་འཁྱིལ་གྱི་དགེ་བའི་བཤེས་གཉེན་ཆེན་མོ་རྗེ་འཇམ་དབྱངས་རྒྱ་མཚོ་མཆོག་གིས་
དེབ་ཆུང་འདི་ལ་ཆེད་དུ་གནང་བའི་ཤིས་ཚིག

གོང་ས་༧རྒྱལ་བའི་དབང་བོར་བསྟོད་པའི་ཀུན་འཁོར་
དགེ་ལེགས་སྣང་བའི་འཛུམ་དཀར་ཞེས་བྱ་བ།

འགོ་བརྗོད།
སྤྱི་དོན་གསལ་ཞིང་མཁས་པའི་གཞུང་དང་མཐུན། །
ཚིག་དོན་རྣོ་ཞིང་རིགས་པའི་འགྲོས་དང་མཐུན། །
ལག་ལེན་འདྲིལ་ཞིང་ཉམས་མྱོང་ལམ་དང་མཐུན། །
དེའི་ཕྱིར་ལེགས་བཤད་གསལ་པའི་སྒྲོན་མེར་ངེས། །
ཞེས་པ་འདི་ནི་བླ་བྲང་བཀྲ་ཤིས་འཁྱིལ་གྱི་དགེ་བའི་བཤེས་
གཉེན་ལོ་སྟོན་བརྩོན་འགྲུས་རྒྱ་མཚོ་མཆོག་གིས་དེབ་ཆུང་
འདིའི་འགོ་བརྗོད་དུ་གནང་བ་ལགས།

དཀར་ཆག
སྐྱབས་གསུམ་གྱི་རྣམ་བཞག་ཅུང་ཟད་བཤད་པ་བཤེས་
གཉེན་ཞལ་ལུང་མུ་ཏིག་དཀར་བོའི་འཕྲེང་བ།
མཆོད་བརྗོད་དང་རྩོམ་པར་དམ་བཅའ་བ།་1
ས་བཅད་དང་བོ།
གང་གིས་སྐྱབས་སུ་འགྲོ་བའི་རྒྱུ།་5
ས་བཅད་གཉིས་པ།
གང་ལ་སྐྱབས་སུ་འགྲོ་བའི་ཡུལ།་6
སྐྱབས་སུ་འགྲོ་བའི་ཡུལ་ངོས་བཟུང་བ།་7
སངས་རྒྱས་དཀོན་མཆོག་ངོས་བཟུང་བ།་8
སངས་རྒྱས་དཀོན་མཆོག་གི་ཡོན་ཏན་རྒྱས་པར་བཤད་པ།་8
སྐྱབས་སུ་འོས་པའི་རྒྱུ་མཚན་བཞི།་13
ཆོས་དཀོན་མཆོག་ངོས་བཟུང་བ།་16
ཆོས་དཀོན་མཆོག་གི་ཡོན་ཏན་བརྒྱད་ཀྱི་དོན་རྒྱས་པར་བཤད་པ།་17
དགེ་འདུན་དཀོན་མཆོག་ངོས་བཟུང་བ།་20
དགེ་འདུན་དཀོན་མཆོག་གི་ཡོན་ཏན་བརྒྱད་ཀྱི་དོན་རྒྱས་པར་བཤད་པ།་21
གསུང་རབ་སྤྱི་ལས་སྐྱབས་གསུམ་དུ་འཇོག་པའི་རྒྱུ་མཚན།་26
དཀོན་མཆོག་གི་སྒྲ་དོན་བཤད་པ།་27
ས་བཅད་གསུམ་པ།
ཇི་ལྟར་སྐྱབས་སུ་སོང་བའི་ཚུལ།་28
ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་ཚུལ།་28
ཁྱད་པར་ཤེས་པའི་སྒོ་ནས་སྐྱབས་སུ་འགྲོ་ཚུལ།་38
ཁས་ལེན་པའི་སྒོ་ནས་སྐྱབས་སུ་འགྲོ་ཚུལ།་39
གཞན་དུ་མི་སྨྲ་བའི་སྒོ་ནས་སྐྱབས་སུ་འགྲོ་ཚུལ།་39

ས་བཅད་བཞི་བ།
སྐྱབས་སུ་སོང་བའི་ཕན་ཡོན།་41
བསྡུ་བ་ལས་འབྱུང་བའི་ཕན་ཡོན་ལ་བརྒྱད།་41་
མན་ངག་ལས་འབྱུང་བའི་ཕན་ཡོན་བརྒྱད།་42
ས་བཅད་ལྔ་བ།
བསྡུ་བ་ལས་འབྱུང་བའི་བསླབ་བྱ་བཞི་ཚན་དང་བོ།་47
བསླབ་བྱ་བཞི་ཚན་གཉིས་པ།་47
མན་ངག་ལས་འབྱུང་བའི་བསླབ་བྱ།་48
དགག་པའི་བསླབ་བྱ་གསུམ།་48
སྒྲུབ་པའི་བསླབ་བྱ་གསུམ།་50
སྐྱབས་གསུམ་ཐུན་མོང་གི་བསླབ་བྱ།་53
ས་བཅད་དྲུག་པ།
ཞར་བྱུང་སྐྱབས་གསུམ་དང་འབྲེལ་བའི་མུ་བཞི་འགོད་པ།་56
སྨྲས་པ།་61
སྐྱབས་འགྲོའི་ཉམས་ལེན་ལག་ཏུ་ལེན་ཚུལ་ཅུང་ཟད་བཤད་པ་བཤེས་གཉེན་ཞལ་ལུང་པད་དཀར་
ཆུན་པོ།་65
ལམ་རིམ་ཆེན་མོ་ལས་བཏོན་པའི་དྲི་བ་དྲིས་ལན་ཐོར་བུ་མེ་ཏོག་སིལ་མའི་འཕྲེང་བ།་95
གདམས་པ་སྟོན་པའི་སྔོན་འགྲོའི་སྐབས་ལས་
བཏོན་པའི་དྲི་བ་དྲིས་ལན།
༡ མཉམ་མེད་ཙོང་ཁ་བ་ཆེན་པོས་མཛད་པའི་བྱང་ཆུབ་ལམ་རིམ་གྱི་དོན་འཆད་པ་ལ་ས་བཅད་གང་
དག་ཡོད་ལགས།་98
༢ བཤད་པ་ལ་འཇུག་པའི་ཡན་ལག་ལ་གང་དག་ཡོད།་98
༣ མཆོད་བརྗོད་ཀྱི་གཞུང་གང་ནས་གང་བར་ཡིན།་98
༤ རྩོམ་པར་དམ་བཅའ་བའི་གཞུང་གང་ནས་གང་བར་ཡིན།་98
༥ སྣོད་ལྡན་ཉན་པར་བསྐུལ་བའི་གཞུང་གང་ནས་གང་བར་ཡིན།་98
༦ མཚན་དོན་དང་བཤད་བྱའི་ཆོས་ངོས་བཟུང་བ་གང་འདྲ་ཡིན།་98

༧ བྱང་ཆུབ་ལམ་རིམ་ཆེན་མོ་མཛད་པ་བོའི་ཆེ་བ་ཇི་ལྟར་ལགས།་99
༨ སྟོན་པ་ཐུགས་རྗེ་ཅན་གྱི་རྣམ་ཐར་མདོར་བསྡུས་ཙམ་གང་འདྲ་ཡིན།་101
༩ སྟོན་པ་ཐུགས་རྗེ་ཅན་གྱིས་དང་བོར་སེམས་བསྐྱེད་ཚུལ་ཇི་འདྲ་ཡིན།་102
༡༠ བར་དུ་ཚོགས་བསགས་ཚུལ་གང་འདྲ་ཡིན།་102
༡༡ ཐ་མར་སངས་རྒྱས་པའི་མཛད་པ་ལ་གང་དག་ཡོད།་103
༡༢ མཛད་པ་པོ་མཉམ་མེད་ཇོ་བོ་ཆེན་པོའི་ཆེ་བ་ལ་ཅི་ཙམ་ཡོད་ལགས།་104
༡༣ དག་པ་གསུམ་གྱི་སྒོ་ནས་ཆོས་འཆད་པར་བཞེད་ལ་ཞེས་གསུངས་པའི་དག་པ་གསུམ་གང་དག་
ཡིན།་104
༡༤ རིགས་ཕུན་སུམ་ཚོགས་པར་སྐྱེ་བ་བཞེས་ཚུལ་གང་འདྲ་ཡིན།་104
༡༥ ཡོན་ཏན་བརྙེས་ཚུལ་ལ་གཉིས་གང་ཡིན།་105
༡༦ མང་དུ་མཁྱེན་པ་ལུང་གི་ཡོན་ཏན་བརྙེས་ཚུལ་གང་འདྲ་ཡིན།་105
༡༧ རྟོགས་པའི་ཡོན་ཏན་བརྙེས་ཚུལ་གང་འདྲ་ཡིན།་105
༡༨ ལྷག་པ་ཚུལ་ཁྲིམས་ཀྱི་བསླབ་པ་དང་ལྡན་ཚུལ་གསུམ་ལས་དང་བོ་ལྡན་ཚུལ་གང་འདྲ་ཡིན།་1 05
༡༩ གཉིས་པ་བྱང་ཆུབ་སེམས་དཔའི་སྡོམ་པ་དང་ལྡན་ཚུལ་གང་འདྲ་ཡིན།་105
༢༠ རྡོ་རྗེ་ཐེག་པའི་སྡོམ་པ་དང་ལྡན་ཚུལ་གང་འདྲ་ཡིན།་105
༢༡ ལྷག་པ་ཏིང་ངེ་འཛིན་གྱི་བསླབ་པ་དང་ལྡན་པ་ལ་གཉིས་ནི་གང་དག་ཡིན།་106
༢༢ ལྷག་པ་ཤེས་རབ་ཀྱི་བསླབ་པ་དང་ལྡན་པ་གཉིས་ནི་གང་དག་ཡིན།་106
༢༣ སངས་རྒྱས་ཀྱི་བསྟན་པ་ལ་བྱ་བ་མཛད་ཚུལ་ལ་གང་དག་ཡོད།་106
༢༤ གཞུང་དེའི་གདམས་ངག་གི་ཆེ་བ་བཞི་གང་དག་ཡིན།་106
༢༥ བྱང་ཆུབ་ལམ་སྒྲོན་དང་ལམ་རིམ་གྱི་གདམས་ངག་གི་ཆེ་བ་ཇི་འདྲ་ཡིན།་106
༢༦ བསྟན་པ་ཐམས་ཅད་འགལ་མེད་དུ་རྟོགས་ཚུལ་ཇི་ལྟར་ལགས།་107
༢༧ གསུང་རབ་ཐམས་ཅད་གདམས་ངག་ཏུ་འཆར་ཚུལ་གང་འདྲ་ཡིན།་107
༢༨ རྒྱལ་བའི་དགོངས་པ་བདེ་བླག་ཏུ་རྙེད་ཚུལ་ཇི་འདྲ་ཡིན།་107
༢༩ ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བ་ཇི་ལྟར་ལགས།་107
༣༠ ཆོས་ལ་ཉན་བཤད་ཇི་ལྟར་བྱ་བ་ལ་གསུམ་ནི་གང་དག་ཡིན།་108
༣༡ ཉན་ཚུལ་དངོས་ལ་གང་དག་ཡོད།་108
༣༢ སྣོད་ཀྱི་སྐྱོན་གསུམ་སྤོང་ཞེས་གསུངས་པའི་སྐྱོན་གསུམ་གང་དག་ཡིན།་108
༣༣ འདུ་ཤེས་དྲུག་བསྟེན་ཅེས་གསུངས་པའི་འདུ་ཤེས་དྲུག་གང་དག་ཡིན།་108
༣༤ བྱང་ས་ནས་གསུངས་པའི་འདུ་ཤེས་ལྔའི་སྒོ་ནས་ཆོས་ཐོས་པའི་ཕན་ཡོན་བསམ་ཞེས་པའི་འདུ་ཤེས་
ལྔ་གང་དག་ཡིན།་109
༣༥ ཆོས་དང་ཆོས་སྨྲ་བ་ལ་རིམ་གྲོ་བསྐྱེད་ཚུལ་ཇི་ལྟར་ཡིན།་109
༣༦ སྣོད་ཀྱི་སྐྱོན་གསུམ་གྱི་གཉེན་པོར་མདོ་ལས་ཇི་ལྟར་གསུངས་སམ།་109

༣༧ ནན་ཏན་ལ་ནི་ནད་སེལ་བའི་འདུ་ཤེས་བསྐྱེད་པར་བྱའོ་ཞེས་གསུངས་པའི་ནན་ཏན་ནི་གང་
འདྲ་ཡིན།་109
༣༨ ཆོས་བཤད་པའི་ཚུལ་ལ་ས་བཅད་ཇི་འདྲ་ཡོད།་110
༣༩ ཆོས་བཤད་པའི་ཕན་ཡོན་བསམ་ཚུལ་གང་འདྲ་ཡིན།་110
༤༠ བསམ་པ་དང་སྦྱོར་བ་ཇི་ལྟར་བུས་བཤད་པ་ཞེས་པའི་བསམ་པ་གང་འདྲ་ཡིན།་110
གདམས་པ་དངོས་ཀྱི་སློབ་མ་ཇི་ལྟར་བཀྲི་བའི་རིམ་པ་ལས་
བཏོན་པའི་དྲི་བ་དྲིས་ལན།
༤༡ གདམས་པ་དངོས་ཀྱི་སློབ་མ་ཇི་ལྟར་བཀྲི་བའི་རིམ་པ་ལ་གཉིས་གང་དག་ཡིན།་111
༢ བཤེས་གཉེན་བསྟེན་ཚུལ་ལ་ས་བཅད་ཇི་འདྲ་ཡོད།་111
༤༣ དེ་དག་གི་ནང་ནས་གཙོ་བོ་གང་ཡིན།་111
༤༤ མཛའ་བཤེས་ཀྱི་ཚོམས་ལས་བླ་མ་ནི་སློབ་མ་ལས་དམན་པ་དང་མཉམ་པས་མི་ཡོང་བ་ལ་གང་
འདྲ་གསུངས་ཡོད་ལགས།་111
༤༥ པོ་ཏོ་པས་བཤེས་གཉེན་གྱི་ཡོན་ཏན་ལས་གཙོ་བོ་ལྔ་གསུངས་པ་གང་དག་ལགས་སམ།་1 11
༤༦ སློབ་མའི་མཚན་ཉིད་ལ་བཞི་བརྒྱ་བར་གང་དག་གསུངས་པ་དང་། འགྲེལ་བར་དེའི་སྟེང་གང་
དག་བསྣན་པ་ཡིན་ནམ།་112
༤༧ དེས་དེ་ཇི་ལྟར་བསྟེན་པའི་ཚུལ་ལ་གཉིས་ཞེས་པའི་གཉིས་གང་དག་ཡིན།་112
༤༨ སྡོང་བོ་བཀོད་པ་ལས་སེམས་དགུའི་སྒོ་ནས་བསྟེན་པའི་བསམ་པ་སྤྱིར་བསྟན་པ་ཞེས་གསུངས་
པའི་སེམས་དགུ་བོ་གང་དག་ཡིན།་112
༤༩ གཉིས་པ་རྩ་བ་དད་པ་སྦྱང་བའི་ཚུལ་ཇི་འདྲ་ཡིན།་112
༥༠ གསུམ་པ་བཀའ་དྲིན་རྗེས་སུ་དྲན་ཚུལ་གང་འདྲ་ཡིན།་113
༥༡ འདུ་ཤེས་བདུན་གྱི་སྒོ་ནས་བཀའ་དྲིན་རྗེས་སུ་དྲན་ཞེས་པའི་འདུ་ཤེས་བདུན་གང་དག་ཡིན།་113
༥༢ གཉིས་པ་སྦྱོར་བའི་བསྟེན་ཚུལ་གང་འདྲ་ཡིན།་114
༥༣ མདོ་སྡེ་རྒྱན་ལས། དེ་ཆོས་བགོ་སྐལ་ལ་སྤྱོད་སོགས་ཀྱི་དོན་ཇི་ལྟར་འགྲེལ།་114
༥༤ བཤེས་གཉེན་ཚུལ་བཞིན་བསྟེན་ན་ཕན་ཡོན་གང་འདྲ་འབྱུང་ངམ།་114
༥༥དགེ་བའི་བཤེས་གཉེན་ཚུལ་བཞིན་དུ་མ་བསྟེན་པའི་ཉེས་དམིགས་གང་ལགས།་115
༥༦བྱང་ཆུབ་སེམས་དཔའ་ནི་གྲོགས་ངན་པར་འཇིགས་པ་ལྟར་གླང་ཆེ་མྱོས་པ་སོགས་ལ་མི་སྐྲག་པའི་
རྒྱུ་མཚན་གང་ལགས།་115
༥༧ སྡིག་ཅན་མི་དང་འགྲོགས་མི་བྱ། །གལ་ཏེ་སྡིག་པ་བྱེད་པ་དག །སྡིག་མི་བྱེད་པས་བསྟེན་ན་ཡང་། །
སྡིག་པ་བྱེད་པར་དོགས་སྐྱེ་ཞིང་། །མི་སྙན་པ་ཡང་འཕེལ་བར་འགྱུར། །ཞེས་པའི་ལུང་དོན་གང་

ལགས།་115
༥༨ སྐྱོང་ཚུལ་མདོར་བསྡུས་ཏེ་བསྟན་པ་ལ་གཉིས་གང་དག་ཡིན།་116
༥༩ སྦྱོར་བའི་ཆོས་དྲུག་ནི་གང་དག་ཡིན།་116
༦༠ སྒོ་གསུམ་སོ་སོའི་ཕྱག་འཚལ་ཚུལ་ཇི་ལྟར་ཡིན།་116
༦༡ བླ་ན་ཡོད་པའི་མཆོད་པ་དང་བླ་ན་མེད་པའི་མཆོད་པ་གཉིས་ཀྱི་ཁྱད་པར་གང་འདྲ་ཡིན།་116
༦༢ ཡན་ལག་བདུན་བསྡུ་བྱེད་གསུམ་གྱིས་བསྡུས་ཚུལ་གང་འདྲ་ལགས།་117
༦༣ མཎྜལ་གྱི་ཁུངས་གང་འདྲ་ཡིན།་117
༦༤ མཎྜལ་གྱི་དབྱེ་བ་གང་དག་ཡིན།་117
༦༥ མཎྜལ་གྱི་དབྱིབས་དང་རྒྱུ་ཇི་ལྟར་ལགས།་117
༦༦ གསང་བའི་མཎྜལ་ཞེས་པ་ཇི་འདྲ་ཡིན།་118
༦༧ གླིང་བཞིའི་ཁ་དོག་དང་ཚད་ག་འདྲ་ཡིན།་118
༦༨ ཁྲུ་དང་རྒྱང་གྲགས་དཔག་ཚད་ཇི་ལྟར་བགྲང་དགོས།་119
༦༩ མཎྜལ་གྱི་ཕན་ཡོན་གང་འདྲ་ཡིན།་119
༧༠ སྤྱིའི་སྐྱོང་ཚུལ་གང་ཡིན།·་119
༧༡ སྐབས་འདིའི་སྐྱོང་ཚུལ་གང་འདྲ་ཡིན།་119
༧༢ མཇུག་ཏུ་ཇི་ལྟར་བྱ་བ་གང་འདྲ་ཡིན།་120
༧༣ ཐུན་མཚམས་ལ་ཇི་ལྟར་བྱ་བའི་ཚོགས་བཞི་ལ་བསླབ་ཅེས་པའི་ཚོགས་བཞི་གང་དག་ཡིན།་120
༧༤ དབང་བོའི་སྒོ་སྡོམ་པ་ལ་ལྔ་ཞེས་པའི་ལྔ་གང་དག་ཡིན།་120
༧༥ མཚན་མར་འཛིན་པ་དང་མངོན་རྟགས་སུ་འཛིན་པའི་ཁྱད་པར་གང་འདྲ་ཡིན།་120
༧༦ ཤེས་བཞིན་དུ་སྤྱོད་པ་གཉིས་ནི་གང་དག་ཡིན།་121
༧༧ གང་ལ་སྤྱོད་པའི་གཞི་ལ་གཉིས་ནི་གང་དག་ཡིན།་121
༧༨ རྒྱུ་བ་དང་ལྡན་པའི་ལས་ལྔ་ནི་གང་དག་ཡིན།་121
༧༩ སྤྱོད་པ་དང་ལྡན་པའི་ལས་ལྔ་ནི་གང་དག་ཡིན།་121
༨༠ བཅུ་བོ་དེ་ལ་ཤེས་བཞིན་དུ་སྤྱོད་པ་དེ་ཡང་རྣམ་པ་བཞི་ནི་གང་དག་ཡིན།་121
༨༡ ཟས་ཀྱི་ཚོད་རིག་པ་ནི་ཆོས་བཞི་དང་ལྡན་པ་ཞེས་པའི་ཆོས་བཞི་གང་དག་ཡིན།་121
༨༢ ཟས་ལ་སྲེད་པའི་གཉེན་པོ་ཉེས་དམིགས་གསུམ་ནི་གང་དག་ཡིན།་121
༨༣ ཟས་ཚོལ་བ་ལས་གྱུར་བའི་ཉེས་དམིགས་ལྔ་ནི་གང་དག་ཡིན།་122
༨༤ མི་ཉལ་བར་རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་ལྟར་བྱ་བ་གང་ཡིན་ནམ།་122
༨༥ བསྟེན་ནས་བློ་ཇི་ལྟར་སྦྱངས་པའི་རིམ་པ་ལ་གཉིས་གང་ཡིན་ལགས།་122
༨༦ དལ་འབྱོར་ངོས་བཟུང་བ་ཞེས་པའི་དལ་བའི་ངོ་བོ་གང་འདྲ་ཡིན།་122
༨༧ དལ་བ་བརྒྱད་དང་འབྱོར་བ་བཅུ་ནི་གང་དག་ཡིན།་122
༨༨ དལ་འབྱོར་དོན་ཆེན་བ་བསམ་ཚུལ་ཇི་འདྲ་ཡིན།་123

༨༩ དལ་འབྱོར་རྙེད་དཀའ་བསྒོམ་ཚུལ་ཇི་འདྲ་ཡིན།་123
༩༠ དལ་བའི་རྟེན་ལ་སྙིང་བོ་ལེན་འདོད་མཚན་ཉིད་ཚང་བ་ལ་ཆོས་བཞི་བསམ་དགོས་པའི་ཆོས་བཞི་
ནི་གང་དག་ཡིན།་123
༩༡ ཁྱད་པར་གྱི་ཆོས་བཞི་ལྡན་དུ་བསྒོམ་ཚུལ་ཇི་འདྲ་ཡིན།་123
༩༢ སྐྱེས་བུ་གསུམ་གྱི་ལམ་གྱི་སྒོ་ནས་རིམ་པ་བཞིན་དུ་འཁྲིད་པའི་རྒྱུ་མཚན་བསྟན་པ་ལ་གཉིས་ནི་
གང་དག་ཡིན།་124
༩༣ སྐྱེས་བུ་གསུམ་གྱི་ལམ་དུ་གསུང་རབ་ཐམས་ཅད་འདུ་བའི་ཚུལ་གང་ཡིན། ་124
སྐྱེས་བུ་ཆུང་ངུའི་ཆོས་སྐོར་ལས་བཏོན་པའི་
དྲི་བ་དྲིས་ལན།
༩༤ སྐྱེས་བུ་ཆུང་ངུའི་མཚན་ཉིད་དང་དབྱེ་བ་དེ་དག་གི་མཚན་གཞི་སོགས་གང་འདྲ་ཡིན།་125
༩༥ སྐྱེས་བུ་འབྲིང་གི་མཚན་ཉིད་དང་མཚན་གཞི་ས་མཚམས་སོགས་གང་འདྲ་ཡིན།་125
༩༦ སྐྱེས་བུ་ཆེན་པོའི་མཚན་ཉིད་དང་མཚན་གཞི་ས་མཚམས་སོགས་གང་འདྲ་ཡིན།་126
༩༧ སྐྱེས་བུ་ཆུང་དུ་ཁྱད་པར་ཅན་གྱི་ལམ་གྱི་མཚན་ཉིད་དང་མཚན་གཞི་གང་འདྲ་ཡིན།་126
༩༨ སྐྱེས་བུ་འབྲིངགི་ལམ་གྱི་མཚན་ཉིད་དང་མཚན་གཞི་གང་འདྲ་ཡིན།་127
༩༩ སྐྱེས་བུ་ཆེན་པོའི་ལམ་གྱི་མཚན་ཉིད་དང་མཚན་གཞི་གང་ཡིན།་127
༡༠༠ སྐྱེས་བུ་ཆུང་འབྲིང་ཐུན་མོང་གི་ལམ་གྱི་མཚན་ཉིད་དང་མཚན་གཞི་གང་ཡིན།་127
༡༠༡ སྐྱེས་བུ་ཆེ་འབྲིང་ཐུན་མོང་གི་ལམ་གྱི་མཚན་ཉིད་དང་མཚན་གཞི་གང་ཡིན།་128
༡་༢ གཉིས་པ་སྙིང་བོ་ལེན་ཚུལ་དངོས་ལ་གང་འདྲ་ཡོད།་128
༡༠༣ ཆུང་ངུའི་བསམ་པ་སྦྱང་བ་དངོས་ལ་གཉིས་གང་དག་ཡིན།་128
༡༠༤ འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་ཚུལ་གང་འདྲ་ཡིན།་128
༡༠༥ འཇིག་རྟེན་འདིར་རིང་དུ་མི་གནས་པ་འཆི་བ་རྗེས་སུ་དྲན་པ་ལ་བཞི་ནི་གང་དག་ཡིན།་128
༡༠༦ འཆི་བ་དྲན་པ་མ་བསྒོམས་པའི་ཉེས་དམིགས་ནི་གང་འདྲ་ཡིན།་129
༡༠༧ འཆི་བ་དྲན་པ་བསྒོམས་པའི་ཕན་ཡོན་གང་འདྲ་ཡིན།་129
༡༠༨ འཆི་བ་དྲན་པ་བསྒོམས་པའི་ཚུལ་དངོས་ཇི་འདྲ་ཡིན།་130
༡༠༩ རྩ་བ་གསུམ་གང་དག་ཡིན།་130
༡༡༠ རྒྱུ་མཚན་དགུའི་དང་བོ་གསུམ་གང་དག་ཡིན།་130
༡༡༡ རྒྱུ་མཚན་དགུའི་བར་བ་གསུམ་གང་དག་ཡིན།་130
༡༡༢ རྒྱུ་མཚན་དགུའི་ཐ་མ་གསུམ་གང་དག་ཡིན།·་130
༡༡༣ ཐག་བཅད་པ་གསུམ་གང་དག་ཡིན།་130

༡༡༤ རྩ་བ་གསུམ་བསྒྲུབ་བྱ་དང་། རྒྱུ་མཚན་དགུ་སྒྲུབ་བྱེད། ཐག་བཅད་པ་གསུམ་གྲུབ་དོན་དུ་བྱ་
ཚུལ་གང་ཡིན།་131
༡༡༥ ཐག་བཅད་པ་གསུམ་བསྒྲུབ་བྱ་དང་། རྩ་བ་གསུམ་སྒྲུབ་བྱེད་དང་། རྒྱུ་མཚན་དགུ་རྟགས་སྒྲུབ་
ཚུལ་དུ་གསུང་ཚུལ་གང་འདྲ་ཡིན།་131
༡༡༦ དལ་བའི་རྟེན་ལ་སྙིང་བོ་བླང་བའི་ཕྱིར་བསྐུལ་བ་ལ་ས་བཅད་གང་དག་ཡོད།་132
༡༡༧ དལ་བའི་རྟེན་ལ་སྙིང་བོ་ལེན་པར་འཇུག་པ་ལ་ཕྱིན་ཅི་ལོག་བཞི་ནི་གང་དག་ཡིན།་132
༡༡༨ འཇིག་རྟེན་ཕྱི་མར་བདེ་བའི་ཐབས་བསྟེན་པ་ལ་ས་བཅད་ཅི་ཙམ་ཡོད།་132
༡༡༩ བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་སྦྱངས་པ་ལ་བཞི་གང་དག་ཡིན།་132
༡༢༠ སངས་རྒྱས་ཀྱི་སྐུ་ཡོན་ཏན་ནི་ཇི་འདྲ་ཡིན།་133
༡༢༡ སངས་རྒྱས་ཀྱི་གསུང་གི་ཡོན་ཏན་ནི་ཇི་ལྟར་ཡིན།་133
༡༢༢ སངས་རྒྱས་ཀྱི་ཐུགས་ཀྱི་ཡོན་ཏན་ནི་ཇི་ལྟར་ཡིན།་133
༡༢༣ སྟོན་པའི་ཁྱད་པར་ནི་གང་ཡིན་ནམ།·་134
༡༢༤ བསྟན་པའི་ཁྱད་པར་ནི་གང་ཡིན་ནམ།་134
༡༢༥ བསྡུ་བ་ལས་འབྱུང་བའི་བསླབ་བྱ་བརྒྱད་དང་མན་ངག་ལས་འབྱུང་བའི་བསླབ་བྱ་བཅུ་གཉིས་
ནི་གང་དག་ཡིན།་134
༡༢༦ གཉིས་པ་བདེ་ལེགས་ཐམས་ཅད་ཀྱི་རྩ་བ་ཡིད་ཆེས་ཀྱི་དད་པ་བསྐྱེད་པ་ལ་ས་བཅད་གང་དག་
ཡོད།་135
༡༢༧ བསམ་ཚུལ་གང་གི་སྒོ་ནས་ལས་འབྲས་སྤྱིར་བསམ་དགོས་ལགས།་136
༡༢༨ ལས་ངེས་པའི་སྒོ་ནས་ལས་འབྲས་བསམ་ཚུལ་གང་འདྲ་ཡིན།་136
༡༢༩ ལས་བྱས་པ་ཆུད་མི་ཟ་བའི་སྒོ་ནས་ལས་འབྲས་བསམ་ཚུལ་གང་ཡིནལགས།་136
༡༣༠ ལས་མ་བྱས་པ་དང་མི་འཕྲད་པའི་སྒོ་ནས་ལས་འབྲས་བསམ་ཚུལ་གང་ཡིན་ལགས།་136་
༡༣༡ ལས་ལམ་བཅུའི་ལྕི་ཡང་གི་ཁྱད་པར་ལས། མི་དགེ་བའི་ལས་ལམ་བཅུའི་ལྕི་ཚུལ་གང་འདྲ་
ཡིན།་136
༡༣༢ ནག་པོའི་ལས་ལམ་བཅུ་ལས་སྲོག་གཅོད་ཀྱི་ལས་ལམ་འབྱུང་བ་ལ་ཡན་ལག་ཇི་འདྲ་དགོས་
སམ།་137
༡༣༣ ལྕི་ཡང་བསྟན་པ་ལ་གཉིས་ནི་གང་དག་ཡིན།་137
༡༣༤ སྟོབས་ལྡན་གྱི་ལས་ཞིང་གི་སྒོ་ནས་སྟོབས་ཆེ་བ་གང་འདྲ་ཡིན།་137
༡༣༥ རྟེན་གྱི་སྒོ་ནས་སྟོབས་ཆེ་ཚུལ་ཇི་ལྟར་ཡིན།་137
༡༣༦ དངོས་པོའི་སྒོ་ནས་སྟོབས་ཆེ་ཚུལ་གང་འདྲ་ཡིན།·་137
༡༣༧ བསམ་པའི་སྒོ་ནས་སྟོབས་ཆེ་ཚུལ་གང་ཡིན་ལགས།་138༡༣༨ གསུམ་པ་ལས་ཀྱི་རབ་དབྱེ་གཞན་བསྟན་པ་ལ་གང་དག་ཡོད།་138
༡༣༩ མྱོང་བར་ངེས་པ་དང་མ་ངེས་བའི་ལས་ཀྱི་ངོ་བོ་གང་འདྲ་ཡིན།་138

༡༤༠ བྱས་པ་དང་བསགས་པའི་ཁྱད་པར་གང་འདྲ་ཡིན།་138
༡༤༡ གཏན་ལ་དབབ་པ་བསྡུ་བར་ཡང་མུ་བཞི་བཤད་དེ་ཞེས་པའི་མུ་བཞི་གང་ཡིན།་139
༡༤༢ མཐོང་ཆོས་མྱོང་འགྱུར་གྱི་ལས་ཀྱི་ངོ་བོ་གང་འདྲ་ཡིན།་139
༡༤༣ སྐྱེས་ནས་མྱོང་འགྱུར་གྱི་ལས་ཀྱི་ངོ་བོ་གང་འདྲ་ཡིན།་139
༡༤༤ ལན་གྲངས་གཞན་ལ་མྱོང་འགྱུར་གྱི་ལས་གང་འདྲ་ཡིན།་139
༡༤༥ གཉིས་པ་བྱེ་བྲག་ཏུ་བསམ་པ་ལ་གསུམ་ནི་གང་དག་ཡིན།་139
༡༤༦ རྣམ་སྨིན་གྱི་ཡོན་ཏན་དང་རྣམ་སྨིན་གྱི་འབྲས་བུ་གང་དག་ཡིན།་139
༡༤༧ རྣམ་སྨིན་གྱི་རྒྱུ་བརྒྱད་ནི་གང་དག་ཡིན།་140
༡༤༨ རྒྱུ་བརྒྱད་པོ་དེ་རྒྱུ་གསུམ་དང་ལྡན་ན་རྣམ་པར་སྨིན་པ་ཕུལ་དུ་བྱུང་བར་འགྱུར་ཞེས་གསུངས་
པའི་རྒྱུ་གསུམ་གང་དག་ཡིན།་141
༡༤༩ གསུམ་པ་བསམས་ནས་འཇུག་ལྡོག་བྱ་ཚུལ་ལ་གང་དག་ཡོད།་141
༡༥༠ ཆོས་བཞི་བསྟན་པའི་མདོ་ལས་གསུངས་པའི་གཉེན་པོ་སྟོབས་བཞི་གང་དག་ཡིན།་141
༡༥༡ རྣམ་པར་སུན་འབྱིན་པའི་སྟོབས་ཀྱི་ངོ་བོ་གང་འདྲ་ཡིན།་141
༡༥༢ གཉེན་པོ་ཀུན་ཏུ་སྤྱོད་པའི་སྟོབས་ཀྱི་ངོ་བོ་གང་འདྲ་ཡིན།་141
༡༥༣ ཉེས་པ་ལས་སླར་ལྡོག་པའི་སྟོབས་གང་འདྲ་ཡིན།་141
༡༥༤ རྟེན་གྱི་སྟོབས་ཀྱི་ངོ་བོ་གང་འདྲ་ཡིན།་142
སྐྱེས་བུ་འབྲིང་གི་ཆོས་སྐོར་ལས་བཏོན་པའི་
དྲི་བ་དྲིས་ལན།
༡ སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་བ་ལ་ས་བཅད་གང་དག་ཡོད།་142
༢ ཐར་བ་དོན་གཉེར་གྱི་བློ་གང་འདྲ་ཡིན།་142
༣ ཐར་བ་དོན་གཉེར་གྱི་བློ་བསྐྱེད་པའི་ཐབས་གང་འདྲ་ཡིན་ལགས།་143
༤ སྡུག་བསྔལ་དང་ཀུན་འབྱུང་གི་སྒོ་ནས་བསམ་ཚུལ་གང་འདྲ་ཡིན།་143
༥ འཁོར་བ་སྤྱིའི་སྡུག་བསྔལ་བསམ་ཚུལ་ལ་གང་དག་ཡོད།་143
༦ སྡུག་བསྔལ་བརྒྱད་བསམ་ཞེས་པའི་བརྒྱད་གང་དག་ཡིན་ནམ།·་143
༧ སྐྱེ་བའི་སྡུག་བསྔལ་བསམ་ཚུལ་གང་དག་ཡོད།་143
༨ སྐྱེ་བའི་སྡུག་བསྔལ་བསམ་ཚུལ་གང་འདྲ་ཡིན་ལགས།་144
༩ རྒ་བའི་སྡུག་བསྔལ་བསམ་ཚུལ་ལ་གང་དག་ཡོད་ལགས།་144
༡༠ ན་བའི་སྡུག་བསྔལ་བསམ་ཚུལ་གང་དག་ཡོད།་144
༡༡ འཆི་བའི་སྡུག་བསྔལ་བསམ་ཚུལ་གང་འདྲ་ཡིན།་144

༡༢ མི་སྡུག་པ་དང་འཕྲད་པའི་སྡུག་བསྔལ་བསམ་ཚུལ་ལ་གང་དག་ཡོད།་145
༡༣ འཆི་བའི་སྡུག་བསྔལ་བསམ་ཚུལ་ལ་གང་དག་ཡོད།་145
༡༤ སྡུག་པ་དང་བྲལ་བའི་སྡུག་བསྔལ་བསམ་ཚུལ་གང་དག་ཡོད།་145
༡༥ ཉེ་བར་ལེན་པའི་ཕུང་བོ་ལྔ་སྡུག་བསྔལ་བར་བསམ་ཚུལ་གང་དག་ཡོད།་146
༡༦ གཉིས་པ་སྡུག་བསྔལ་དྲུག་བསམ་པ་ཞེས་བཤེས་སྤྲིངས་ལས་གསུངས་པའི་ངེས་མེད་དྲུག་གང་དག་
ཡིན།་146
༡༧ངེས་པ་མེད་པའི་ཉེས་པ་བསམ་ཚུལ་གང་འདྲ་ཡིན།་146
༡༨ ངོམས་མི་ཤེས་པའི་ཉེས་པ་བསམ་ཚུལ་གང་འདྲ་ཡིན།་147
༡༩ ལུས་ཡང་དང་ཡང་དུ་འདོར་བའི་ཉེས་པ་བསམ་ཚུལ་གང་འདྲ་ཡིན།་147
༢༠ ཡང་ཡང་དུ་ཉིང་མཚམས་སྦྱོར་བའི་ཉེས་པ་བསམ་ཚུལ་གང་འདྲ་ཡིན།་147
༢༡ ཡང་དང་ཡང་དུ་མཐོ་དམན་དུ་འགྱུར་བའི་ཉེས་པ་བསམ་ཚུལ་ཅི་ཡིན།་147
༢༢ གྲོགས་མེད་པའི་ཉེས་པ་བསམ་ཚུལ་གང་འདྲ་ཡིན།་147
༢༣ གསུམ་པ་སྡུག་བསྔལ་གསུམ་ཞེས་པའི་སྡུག་བསྔལ་གསུམ་ནི་གང་དག་ཡིན།་147
༢༤ འགྱུར་བའི་སྡུག་བསྔལ་བསམ་ཚུལ་གང་འདྲ་ཡིན།་148
༢༥ སྡུག་བསྔལ་གྱི་སྡུག་བསྔལ་བསམ་ཚུལ་གང་འདྲ་ཡིན།་148
༢༦ ཁྱབ་པ་འདུ་བྱེད་ཀྱི་སྡུག་བསྔལ་བསམ་ཚུལ་གང་འདྲ་ཡིན།་148
༢༧ ལྷའི་སྡུག་བསྔལ་བསམ་ཚུལ་གང་འདྲ་ཡིན།་148
༢༨ འདོད་ལྷ་ལ་སྡུག་བསྔལ་གསུམ་གང་དག་ཡིན།་
༢༩ འདོད་ལྷའི་འཆི་ལྟས་ལྔ་གང་དག་ཡིན།་148
༣༠ གནས་འོག་མར་ལྟུང་བའི་སྡུག་བསྔལ་གང་འདྲ་ཡིན།་149
༣༡ གོང་མ་གཟུགས་གཟུགས་མེད་ཀྱི་ལྷ་རྣམས་སྡུག་བསྔལ་གྱིས་མནར་ཚུལ་གང་འདྲ་ཡིན།་149
༣༢ གཉིས་པ་ཀུན་འབྱུང་འཁོར་བའི་འཇུག་རིམ་བསམ་པ་ལ་ས་བཅད་གང་དག་ཡོད།་149
༣༣ ཉོན་མོངས་སྐྱེ་ཚུལ་ཇི་འདྲ་ཞིག་གིས་བསམ་དགོས།་149
༣༤ ཉོན་མོངས་སྤྱིའི་མཚན་ཉིད་གང་འདྲ་ཡིན།་150
༣༥ འདོད་ཆགས་ཀྱི་ངོ་བོ་གང་འདྲ་ཡིན།་150
༣༦ ཁོང་ཁྲོའི་ངོ་བོ་གང་འདྲ་ཡིན།་150
༣༧ འཇིག་ལྟའི་ངོ་བོ་ཇི་ལྟར་རམ།་150
༣༨ ཉོན་མོངས་སྤྱིའི་སྐྱེ་རིམ་གང་འདྲ་ཡིན།་150
༣༩ གསུམ་པ་ཉོན་མོངས་པའི་རྒྱུ་ལ་གང་དག་ཡོད།་151
༤༠ བཞི་བ་ཉོན་མོངས་པའི་ཉེས་དམིགས་བསམ་ཚུལ་གང་འདྲ་ཡིན།་149
༤༡ དེས་ལས་གསོག་པའི་ཚུལ་ལ་གང་དག་ཡོད།་151
༤༢ བསགས་པར་བྱ་བའི་ལས་གང་དག་ཡིན།་151

༤༣ སེམས་པའི་ལས་དང་བསམ་པའི་ལས་གཉིས་ཀྱི་ངོ་བོ་གང་འདྲ་ཡིན།་152
༤༤ བསོད་ནམས་ཀྱི་ལས་གང་འདྲ་ཡིན།་152
༤༥ བསོད་ནམས་མ་ཡིན་པའི་ལས་གང་འདྲ་ཡིན།་152
༤༦ མི་གཡོ་བའི་ལས་གང་འདྲ་ཡིན།་152
༤༧ བདེན་པ་མངོན་སུམ་དུ་རྟོགས་པ་ནས་འཁོར་བར་འཕེན་བྱེད་ལས་གསོག་པ་ཡོད་དམ།་152
༤༨ ལས་གསོག་པ་དེ་ཡང་གཉིས་ཏེ་ཞེས་པའི་གཉིས་གང་དག་ཡིན།་153
༤༩ གསུམ་པ་འཆི་འཕོ་དང་། ཉིང་མཚམས་སྦྱོར་ཚུལ་ལྔ་ཞེས་པའི་ལྔ་གང་དག་ཡིན།་153
༥༠ མདོ་ནས་གསུངས་པའི་འཆི་རྐྱེན་དགུ་བོ་གང་དག་ཡིན།་153
༥༡ གཉིས་པ་འཆི་བའི་སེམས་ནི་གསུམ་ཞེས་པའི་གསུམ་གང་དག་ཡིན།་153
༥༢ གསུམ་པ་དྲོད་གང་ནས་སྡུད་པ་ཞེས་པའི་དྲོད་སྡུད་ཚུལ་ཇི་འདྲ་ཞིག་ཡིན།་153
༥༣ བཞི་བ་ཤི་ནས་བར་དོ་འགྲུབ་ལུགས་ནི་ཞེས་པའི་བར་དོ་གྲུབ་ཚུལ་གང་འདྲ་ཡིན།་154
༥༤ སྐྱེ་སྲིད་དུ་ཉིང་མཚམས་སྦྱོར་ཚུལ་གང་འདྲ་ཡིན།་154
·༥༥ གཉིས་པ་རྟེན་འབྲེལ་བཅུ་གཉིས་ཀྱི་སྒོ་ནས་བསམ་པ་ལ་བཞི་ཞེས་པའི་བཞི་གང་དག་ཡིན། ་155
༥༦ ཡན་ལག་གི་དབྱེ་བ་ལ་གང་དག་ཡོད།་155
༥༧ མ་རིག་པའི་ངོ་བོ་གང་འདྲ་ཡིན།་155
༥༨ འདུ་བྱེད་ཀྱི་ལས་ལ་གང་དག་ཡོད།་155
༥༩ གསུམ་པ་རྣམ་ཤེས་ཞེས་པའི་རྣམ་ཤེས་ལ་གང་འཇོག་156
༦༠ མིང་གཟུགས་ཅི་རིགས་ཀྱི་རྟེན་འབྲེལ་གྱི་ངོ་བོ་གང་འདྲ་ཡིན།་156
༦༡ བརྒྱད་པ་སྲེད་པའི་ངོ་བོ་གང་འདྲ་ཡིན།་156
༦༢ བཅུ་གཉིས་པ་རྒ་ཤི་ཅི་རིགས་ཀྱི་རྟེན་འབྲེལ་ལ་གང་འཇོག་པ་ཡིན།་156
༦༣ ཀུན་ཉོན་ཕྱོགས་ཀྱི་རྟེན་འབྲེལ་ཡན་ལག་བཅུ་གཉིས་པོ་ཡན་ལག་བཞིའི་ནང་དུ་བསྡུ་ཚུལ་ག་
འདྲ་ཡིན།་156
༦༤ ཡན་ལག་བཅུ་གཉིས་ལམ་གསུམ་གྱི་ནང་དུ་འདུ་ཚུལ་གང་འདྲ་ཡིན།་157
༦༥ འཕེན་པའི་ཡན་ལག་དང་འཕངས་པའི་ཡན་ལག་གི་ཁྱད་པར་གང་འདྲ་ཡིན།་157
༦༦ མངོན་པར་གྲུབ་པར་བྱེད་པའི་ཡན་ལག་དང་མངོན་པ་གྲུབ་པའི་ཡན་ལག་གི་ཁྱད་པར་གང་
འདྲ་ཡིན།་157
༦༧ སཱ་ལུ་ལྗང་བའི་མདོ་ནས་གསུངས་པའི་ཡན་ལག་བཅུ་གཉིས་སྡུད་པའི་རྒྱུ་བཞི་གང་ལགས།་157
༦༨ གསུམ་པོ་དག་ལས་གཉིས་འབྱུང་སྟེ་ཞེས་པའི་གསུམ་དང་གཉིས་གང་ཡིན།་158
༦༩ གཉིས་ལས་བདུན་འབྱུང་ཞེས་པའི་གཉིས་དང་བདུན་གང་དག་ཡིན།་158
༧༠ བདུན་ལས་གསུམ་འབྱུང་ཞེས་པའི་གསུམ་གང་དག་ཡིན།་158
༧༡ གསུམ་པ་ཚེ་དུ་ལ་རྫོགས་པ་ནི་ཞེས་པའི་རྟེན་འབྲེལ་ཡན་ལག་བཅུ་གཉིས་ཚེ་དུ་ཙམ་ལ་རྫོགས་
སམ། ·་158

༧༢ གསུམ་པོ་དག་ལས་( )  སྟེ། །   ( ) བདུན་འབྱུང་བདུན་ལས་ཀྱང་། །
( )སྲིད་པའི་འཁོར་ལོ་དེ། །( )ཡང་དང་( )།།་159
༧༣ རབ་ཏུ་བྱུང་བའི་སྡོམ་པ་ནི་སྡོམ་གསུམ་གྱི་ནང་ནས་གང་ཡིན།་159
༧༤ མི་ཤེས་པའི་གཉེན་པོ་གང་འདྲ་ཡིན།་159
༧༥ བག་མེད་པའི་གཉེན་པོ་གང་དག་ཡིན།་159
༧༦ མ་གུས་པའི་གཉེན་པོ་གང་འདྲ་ཡིན།་160
༧༧ ཉོན་མོངས་མང་བའི་གཉེན་པོ་གང་འདྲ་ཡིན།་160
་
༧༨ ལྟུང་བ་འབྱུང་བའི་རྒྱུ་ལ་གང་དག་ཡོད།་160
༧༩ མ་གུས་པའི་གཉེན་པོར་གང་ལ་བསླབ་དགོས།་160
༨༠ བཞི་བ་དེ་དག་གི་དོན་བསྡུ་བ་ནི་ཞེས་པའི་བསྡུ་ཚུལ་གང་འདྲ་ཡིན།་160
༨༡ བཞི་བ་ཐར་བར་འགྲོད་པའི་ལམ་གྱི་རང་བཞིན་གཏན་ལ་དབབ་པ་ལ་ས་བཅད་གང་དག་ཡོད།་161
༨༢ རྟེན་ཇི་ལྟ་བུས་འཁོར་བ་བཟློག་ཅེས་པའི་རྟེན་གང་ཞེ་ན།་161
༨༣ ཁྱིམ་པའི་སྐྱོན་དང་རབ་ཏུ་བྱུང་བའི་ཡོན་ཏན་ཡང་ཡང་བསམ་པ་ནི་ཞེས་པའི་ཁྱིམ་པའི་སྐྱོན་
གང་འདྲ་ཡིན།་161
༨༤ རབ་ཏུ་བྱུང་བའི་ཡོན་ཏན་གང་འདྲ།་162
༨༥ ལམ་ཇི་ལྟ་བུ་ཞིག་བསྒོམས་པས་བཟློག་པ་ནི་ཞེས་པའི་ལམ་གང་འདྲ།་162
༨༦ འཁོར་བ་ལྡོག་བྱེད་ཀྱི་ལམ་ལ་བསླབ་པ་རིན་པོ་ཆེ་གསུམ་དུ་གྲངས་ངེས་ཚུལ་ལ་གང་དག་ཡོད།་162
༨༧ བསླབ་པ་གསུམ་གྱི་གོ་རིམ་ངེས་ཚུལ་གང་འདྲ་ཡིན།་163
༨༨ བསླབ་པ་གསུམ་གྱི་རང་བཞིན་གང་ཞེ་ན།་163
༨༩ འཕགས་པའི་བདེན་པ་བཞི་གང་དག་ཡིན།་163
༩༠ སྡུག་བདེན་གྱི་ཁྱད་ཆོས་བཞི་གང་དག་ཡིན།་163
༩༡ ཀུན་འབྱུང་གི་ཁྱད་ཆོས་བཞི་གང་དག་ཡིན།་163
༩༢ ལམ་བདེན་གྱི་ཁྱད་ཆོས་བཞི་གང་དག་ཡིན།་163
༩༣ ཚུལ་ཁྲིམས་ཀྱི་ཕན་ཡོན་ཡང་དང་ཡང་དུ་བསམ་ཞེས་པའི་ཚུལ་ཁྲིམས་ཀྱི་ཕན་ཡོན་མདོ་ལས་
གསུངས་ཚུལ་ཇི་འདྲ་ཡིན།་163
༩༤ ཚུལ་ཁྲིམས་ལ་མ་བསླབ་པའི་ཉེས་དམིགས་ཇི་འདྲ་ཡིན།་164
༩༥ གསང་སྔགས་ལ་ཡང་ཚུལ་ཁྲིམས་བསྲུང་དགོས་པ་རྒྱུད་ལས་གསུངས་ཚུལ་ཇི་འདྲ་ཡིན།་164
སྐྱེས་བུ་ཆེན་པོའི་ཆོས་སྐོར་ལས་བཏོན་པའི་
དྲི་བ་དྲིས་ལན།

༡ སྐྱེས་བུ་ཆེན་པོའི་ལམ་གྱི་རིམ་པར་བློ་སྦྱོང་བ་ལ་ས་བཅད་དུ་མཛད་ཡོད།་165
༢ ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་བསྟན་ཚུལ་གང་འདྲ་ཡིན།་165
༣ སེམས་དེ་ཇི་ལྟར་བསྐྱེད་པའི་ཚུལ་ལ་གང་དག་ཡོད།་166
༤ རྐྱེན་བཞི་ལས་སྐྱེ་བ་ཞེས་པའི་རྐྱེན་བཞི་ནི་གང་དག་ཡིན།་166
༥ རྒྱུ་བཞི་ལས་སྐྱེས་ཞེས་པའི་རྒྱུ་བཞི་ནི་གང་དག་ཡིན།་166
༦ སྟོབས་བཞི་ལས་སྐྱེས་ཞེས་པའི་སྟོབས་བཞི་ནི་གང་དག་ཡིན།·་166
༧ བྱང་ཆུབ་ཀྱི་སེམས་སྦྱང་བའི་རིམ་པ་ལ་ས་བཅད་ཅི་ཙམ་ཡོད།་166
༨ རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་ཚུལ་ལ་གཉིས་གང་ལགས།་167
༩ ཐེག་ཆེན་ལམ་གྱི་རྩ་བ་སྙིང་རྗེར་བསྟན་ཚུལ་གང་འདྲ་ཡིན།་167
༡༠ རྒྱུ་འབྲས་གཞན་རྣམས་དེའི་རྒྱུ་འབྲས་སུ་འགྱུར་ཚུལ་གང་འདྲ་ཡིན།་167
༡༡ གཉིས་པ་རིམ་ཅན་དུ་སྦྱང་བ་དངོས་ལ་གསུམ་ནི་གང་དག་ཡིན།་168
༡༢ གཞན་དོན་དུ་གཉེར་བའི་བློ་སྦྱང་ཚུལ་གང་འདྲ་ཡིན།་168
༡༣ ཇི་ཙམ་ཞིག་གིས་བློ་དེ་སྐྱེ་བའི་གཞི་སྒྲུབ་པ་ཡིན་ནམ།་169
༡༤ ཐམས་ཅད་ཡིད་འོང་གི་རྣམ་པ་ཅན་དུ་བསྒྲུབ་ཚུལ་གང་ཡིན་ལགས།་170
༡༥ གཉིས་པ་བློ་དེ་བསྐྱེད་པ་དངོས་ལ་གསུམ་ནི་གང་དག་ཡིན།་170
༡༦ གཉིས་པ་བྱང་ཆུབ་དོན་དུ་གཉེར་བའི་བློ་སྦྱང་ཚུལ་གང་འདྲ་ཡིན།་170
༡༧ བྱང་ཆུབ་ཀྱི་སེམས་རིན་པོ་ཆེའི་ངོ་བོ་ཇི་འདྲ་ཞིག་དགོས།·་171
༡༨ ཞི་བ་ལྷའི་གཞུང་ལ་བརྟེན་ནས་སྦྱང་བ་ལ་གསུམ་གང་དག་ཡིན།་171
༡༩ བདག་གཞན་བརྗེ་བའི་ཕན་ཡོན་དང་། མ་བརྗེ་བའི་ཉེས་དམིགས་བསམ་པ་ཇི་འདྲ་ཡིན།་171
༢༠ བདག་གཞན་བརྗེ་བའི་བསམ་པ་གོམས་ན་སྐྱེད་པར་ནུས་པ་ནི་གང་འདྲ་ཡིན།་172
༢༡ བཞི་བ་ཆོ་གས་བཟུང་བ་ལ་གསུམ་ནི་གང་དག་ཡིན།་172
༢༢ མ་ཐོབ་པ་འཐོབ་པར་བྱེད་པ་ལ་གསུམ་གང་དག་ཡིན།·་173
༢༣ ཇི་ལྟར་བླང་བའི་ཆོ་ག་ལ་གསུམ་ནི་གང་དག་ཡིན།་173
༢༤ སྦྱོར་བའི་ཆོ་ག་ལ་གསུམ་ནི་གང་དག་ཡིན།་173
༢༥ སྐྱབས་སུ་སོང་བའི་བསླབ་བྱ་བརྗོད་པའོ་ཞེས་པའི་སྐྱབས་འགྲོའི་བསླབ་བྱ་ཅི་ཙམ་ཡོད།་173
༢༦ ཚོགས་བསགས་པ་ནི་གང་འདྲ་ཡིན།་173
༢༧ དངོས་གཞི་ཆོ་ག་ནི་ཇི་འདྲ་ཡིན།་174
༢༨ མཇུག་གི་ཆོ་ག་ནི་གང་འདྲ་ཡིན།་175
༢༩ གཉིས་པ་ཐོབ་པ་མི་ཉམས་པར་བསྲུང་བ་ལ་གཉིས་ནི་གང་དག་ཡིན།175
༣༠ ཚེ་འདིར་སེམས་བསྐྱེད་མི་ཉམས་པའི་རྒྱུ་ལ་བསླབ་པ་ལ་བཞི་ནི་གང་དག་ཡིན།་175
༣༡ སེམས་བསྐྱེད་དངོས་འཕེལ་བའི་ཕྱིར་དུ་ལན་དྲུག་ཏུ་སེམས་བསྐྱེད་པ་ལ་བསླབ་པ་གཉིས་ནི་གང་
དག་ཡིན།་175

༣༢ གཉིས་པ་སྐྱེ་བ་གཞན་དུའང་དེ་དང་མི་འབྲལ་བའི་རྒྱུ་ལ་བསླབ་པ་གང་དག་ཡོད།་175
༣༣ ཉམས་པར་བྱེད་པ་ནག་པོའི་ཆོས་བཞིའི་དང་བོ་གང་འདྲ་ཡིན།་176
༣༤ ནག་པོའི་ཆོས་བཞིའི་གཉིས་པ་གང་འདྲ་ཡིན།་176
༣༥ ནག་པོའི་ཆོས་བཞིའི་གསུམ་པ་གང་འདྲ་ཡིན།་176
༣༦ ནག་པོའི་ཆོས་བཞིའི་བཞི་བ་གང་འདྲ་ཡིན།་176
༣༧ མི་ཉམས་པར་བྱེད་པ་དཀར་བོའི་ཆོས་བཞིའི་དང་བོ་གང་ཡིན། དེ་ནག་ཆོས་གང་གི་གཉེན་པོ་
ཡིན།་176
༣༨ དཀར་ཆོས་གཉིས་པ་གང་ཡིན། དེ་ནག་ཆོས་གང་གི་གཉེན་པོ་ཡིན།་176
དཀར་ཆོས་གསུམ་པ་གང་ཡིན། དེ་ནག་ཆོས་གང་གི་གཉེན་པོ་ཡིན།་177
༤༠ དཀར་ཆོས་བཞི་བ་གང་ཡིན། དེ་ནག་ཆོས་གང་གི་གཉེན་པོ་ཡིན།་177
༤༡ གསུམ་པ་ཉམས་ན་ཕྱིར་བཅོས་ཚུལ་ཇི་འདྲ་ཡིན།་177
༤༢ སྐྱེ་བ་གཞན་དུ་སེམས་བསྐྱེད་མངོན་དུ་མི་འགྱུར་བའི་རྒྱུ་གང་ཡིན།་177
༤༣ སེམས་བསྐྱེད་ནས་སྤྱོད་པ་ལ་སློབ་ཚུལ་ལ་ས་བཅད་ཇི་འདྲ་ཡོད།་17
༤༤ ཐབས་ཤེས་རེ་རེ་ལ་བསླབས་པས་སངས་རྒྱས་མི་འགྲུབ་ཚུལ་གང་ལགས།་178
༤༥ ཕར་ཕྱིན་དྲུག་ཏུ་བསྡུ་བ་བཞི་འདུ་ཚུལ་གང་འདྲ་ཡིན།་178
༤༧ དངོས་ཀྱི་དོན་གྲངས་ངེས་པ་ལ་ས་བཅད་དྲུག་ཡོད་པ་གང་དག་ཡིན།་179
༤༨ ཞར་བྱུང་གོ་རིམ་ངེས་པ་ལ་གསུམ་གསུངས་པ་གང་དག་ཡིན།་179
༤༩ རང་གི་སངས་རྒྱས་ཀྱི་ཆོས་སྨིན་པར་བྱེད་པ་གང་ལགས།་179
༥༠ གཞན་རྒྱུད་སྨིན་བྱེད་བསྡུ་བཞི་ནི་གང་དག་ཡིན།་180
༥༡ དམ་པ་དྲུག་ལྡན་དུ་བྱ་བའི་དམ་པ་དྲུག་ནི་གང་དག་ཡིན།་180
༥༢ ཕར་ཕྱིན་དྲུག་ལྡན་བྱ་ཚུལ་གང་འདྲ་ཡིན།་180
༥༣ གསུམ་པ་སྦྱིན་པ་རང་གི་ངོ་བོའི་རབ་དབྱེ་གསུམ་གང་དག་ཡིན།་180
༥༤ ཟང་ཟིང་གི་སྦྱིན་པ་འདི་ལ་གཉིས་ཞེས་པའི་གཉིས་ནི་གང་དག་ཡིན།་181
༥༥ ཟང་ཟིང་དངོས་སུ་གཏོང་བའི་སྦྱིན་པ་ཉམས་སུ་ལེན་ཚུལ་གང་དག་ཡོད།་181་
༥༦ ཕྱིའི་དངོས་པོ་མི་གཏོང་བའི་ཚུལ་ལ་ལྔ་གང་དག་ཡིན།་181
༥༧ དངོས་པོའི་སྒོ་ནས་སྦྱིན་དུ་མི་རུང་བ་གང་དག་ཡིན།་181
༥༨ སྦྱིན་པའི་གེགས་ཀྱི་གཉེན་པོ་བསྟན་པ་ལ་གེགས་བཞི་ནི་གང་དག་ཡིན།་181
༥༩ གཉིས་པ་ཚུལ་ཁྲིམས་ཀྱི་ཕར་ཕྱིན་ཉམས་སུ་ལེན་ཚུལ་ལ་ཇི་འདྲ་ཡོད།་182
༦༠ ཚུལ་ཁྲིམས་ཀྱི་ངོ་བོ་གང་འདྲ་ཡིན།་182
༦༡ ཚུལ་ཁྲིམས་ཀྱི་དབྱེ་བ་ལ་ཅི་ཙམ་ཡོད།་182
༦༢ བཟོད་པའི་ཕར་ཕྱིན་ལ་བསླབ་པ་ལ་ལྔ་གང་དག་ཡིན་།182

༦༣ དེ་དག་གི་མི་མཐུན་པའི་ཕྱོགས་གསུམ་ནི་གང་དག་ཡིན།་182
༦༤ བཟོད་པའི་མི་མཐུན་ཕྱོགས་ཁོང་ཁྲོའི་ཉེས་དམིགས་ནི་ཇི་ལྟར་ཡིན།་183
༦༥ བཟོད་པའི་རབ་དབྱེ་ལ་གང་དག་ཡོད།་183
༦༦ གནོད་བྱེད་ལ་ཇི་མི་སྙམ་པའི་བཟོད་པ་བསྐྱེད་པ་ལ་གཉིས་གང་དག་ཡིན།་183
༦༧ གཉིས་པ་སྡུག་བསྔལ་དང་ལེན་གྱི་བཟོད་པ་བསྐྱེད་ཚུལ་ལ་ཅི་ཙམ་ཡོད།་183
༦༨ གཞིའི་སྒོ་ནས་རྒྱས་པར་བཤད་པའི་སྡུག་བསྔལ་དང་དུ་ལེན་ཚུལ་བརྒྱད་གང་དག་ཡིན།་183
༦༩ ཆོས་ལ་ངེས་སེམས་ཀྱི་བཟོད་པ་བསྐྱེད་པ་ལ་མོས་པའི་ཡུལ་ནི་བརྒྱད་གང་དག་ཡིན།་184
༧༠ བརྩོན་འགྲུས་ཀྱི་ཕར་ཕྱིན་ལ་བསླབ་ཚུལ་གང་དག་ཡོད།་184
༧༡ བརྩོན་འགྲུས་ཀྱི་ངོ་བོ་གང་འདྲ་ཡིན།་184
༧༢ བརྩོན་འགྲུས་ཀྱི་མི་མཐུན་ཕྱོགས་ལེ་ལོའི་ཉེས་དམིགས་གང་དག་ཡིན།་184
༧༣ བརྩོན་འགྲུས་ཀྱི་རབ་དབྱེ་དངོས་ལ་གསུམ་ནི་གང་དག་ཡིན།་185
༧༤ གོ་ཆའི་བརྩོན་འགྲུས་ཀྱི་ངོ་བོ་གང་འདྲ་ཡིན།་185
༧༥ བསམ་གཏན་གྱི་ཕར་ཕྱིན་ལ་བསླབ་པ་ལ་ལྔ་ཡོད་པ་གང་དག་ཡིན།་185
༧༦ བསམ་གཏན་གྱི་ངོ་བོ་ཇི་འདྲ་ཡིན།་186
༧༧ ཤེས་རབ་ཀྱི་ངོ་བོ་གང་འདྲ་ཡིན།་186
༧༨ཤེས་རབ་འདི་ཕྱི་མའི་ཡོན་ཏན་ཐམས་ཅད་ཀྱི་རྩ་བ་ཡིན་དོན་ཅི་ཡིན།་187
༧༩ ལུང་རྟོགས་ཀྱི་བསྟན་པ་གཉིས་འཛིན་ཚུལ་གང་འདྲ་ཡིན།་187
༨༠ ཤེས་རབ་ཀྱི་རབ་དབྱེ་གསུམ་གང་དག་ཡིན།་187
༨༡ གཞན་རྒྱུད་སྨིན་བྱེད་བསྡུ་བཞིར་བཞག་པའི་རྒྱུ་མཚན་གང་ལགས།་188
༨༢ ཐེག་པ་ཆེ་ཆུང་གི་ཡོན་ཏན་ཞི་ལྷག་གི་འབྲས་བུ་ཨེ་ཡིན།་188
༨༣ གནས་ངན་ལེན་གྱི་དོན་གང་འདྲ་ཡིན།་189
༨༤ ཞི་གནས་ཀྱི་ངོ་བོ་ཇི་འདྲ་ཡིན།189
༨༥ ཞི་གནས་ཀྱི་གེགས་ཀྱི་གཙོ་བོ་བྱིང་བའི་ངོ་བོ་གང་འདྲ་ལགས།་189
༨༦ ལྷག་མཐོང་གི་ངོ་བོ་གང་འདྲ་ཡིན།་190
༨༧ ཞི་ལྷག་གི་སྒྲ་དོན་གང་འདྲ་ཡིན།་190
༨༨ ཞི་ལྷག་གཉིས་ཀ་སྒོམ་དགོས་པའི་དཔེ་ཇི་འདྲ་ཡིན།་190
༨༩ ཞི་གནས་ཀྱི་ཚོགས་བརྟེན་པ་ལ་དྲུག་ཡོད་པ་གང་དག་ཡིན།་191
༩༠ རྣལ་འབྱོར་བའི་དམིགས་པ་བཞི་ནི་གང་དག་ཡིན།་191
༩༡ མཁས་བའི་དམིགས་པ་ལྔ་གང་དག་ཡིན།་191
༩༢ སྤྱད་པ་རྣམ་པར་སྦྱོང་བའི་དམིགས་པ་ལྔ་གང་དག་ཡིན།་191
༩༣ དྲན་པའི་དོན་ཇི་འདྲ་ཡིན།་192
༩༤ རྒོད་པའི་མཚན་ཉིད་གང་འདྲ་ཡིན།་192

༩༥ ཉེས་པ་ལྔ་ནི་གང་དག་ཡིན།་192
༩༦ འདུ་བྱེད་བརྒྱད་ནི་གང་དག་ཡིན།་192
༩༧ སེམས་དགུའི་ནང་དུ་འཇོག་པའི་ངོ་བོ་གང་འདྲ་ཡིན།་193
༩༨ གླན་ཏེ་འཇོག་པའི་ངོ་བོ་གང་འདྲ་ཡིན།་193
༩༩ དུལ་བར་བྱེད་པའི་ངོ་བོ་གང་འདྲ་ཡིན།་193
༡་༠ ཞི་བར་བྱེད་པའི་ངོ་བོ་གང་འདྲ་ཡིན།་193
༡་༡ སྟོབས་དྲུག་ནི་གང་དག་ཡིན།་194
༡་༢ སྐྱེ་མཆེད་ལ་མཁས་ཚུལ་ཇི་འདྲ་ཡིན།་194
༡་༣ རྟེན་འབྲེལ་ཡན་ལག་བཅུ་གཉིས་ལ་མཁས་ཚུལ་གང་འདྲ་ཡིན།་194
༡་༤ སེམས་དགུའི་རྒྱུན་དུ་འཇོག་པའི་དོན་གང་འདྲ་ཡིན།་194
༡་༥ སྤོང་བའི་འདུ་བྱེད་བརྒྱད་ལས་ལེ་ལོའི་གཉེན་པོ་བཞི་གང་དག་ཡིན།་194
༡་༦ བརྗེད་ངེས་དང་བྱིང་རྒོད་དང་འདུ་མི་བྱེད་པ་དང་འདུ་བྱེད་པའི་གཉེན་པོ་གང་དག་ཡིན།་195
༡་༧ ལུས་སེམས་ཤིན་སྦྱངས་ཐོབ་ལུགས་ཅི་འདྲ་ཡིན།་195
༡་༨ ཡིད་བྱེད་བདུན་ནི་གང་དག་ཡིན།་195
༡་༩ མུ་སྟེགས་ཅེས་པའི་སྒྲ་དོན་གང་འདྲ་ཡིན།་196
༡༡༠ ལྷག་མཐོང་ལ་བསླབ་པའི་ཚུལ་ལ་བཞི་ཞེས་པ་གང་དག་ཡིན།་196
༡༡༡ དྲང་དོན་དང་ངེས་དོན་གསུང་རབ་ཀྱི་དོན་གང་འདྲ་ཡིན།་196
༡༡༢ སྔ་རབས་པ་ཁ་ཅིག་གིས་ཐ་སྙད་འཇོག་ཚུལ་སྒོས་མིང་བཏགས་པའི་དབུ་མ་བ་གཉིས་ནི་གང་
དག་ཡིན།་197
༡༡༣ ལྟ་བ་གཏན་ལ་དབབ་པ་ལ་དགག་བྱ་དངོས་ཟིན་དགོས་པའི་རྒྱུ་མཚན་ཇི་འདྲ་ཡིན།་197
༡༡༤ དགག་བྱ་ཁྱབ་ཆེ་བའི་འདོད་ཚུལ་གང་དག་ཡིན།་198
༡༡༥ དགག་བྱ་ངོས་འཛིན་ཁྱབ་ཆུང་བའི་འདོད་ཚུལ་གང་འདྲ་ཡིན།་199
༡༡༦ གཉིས་པ་དེ་མི་འཐད་པར་བསྟན་པ་ལ་གཉིས་གང་དག་ཡིན།་200
༡༡༧ བདག་དང་གཞན་ལས་སྐྱེ་བ་རིགས་མིན་པའི་ཞེས་གསུངས་པའི་དོན་ཇི་ལྟར་འགྲེལ།་200
༡༡༨ མིག་དང་རྣ་བ་སྣ་ཡང་ཚད་མ་མིན། །ཞེས་གསུངས་པའི་དོན་ཇི་ལྟར་འགྲེལ།་201
༡༡༩ ཀུན་ཉོན་ཕྱོགས་ཀྱི་རྟེན་འབྲེལ་ཡན་ལག་བཅུ་གཉིས་ལུགས་འབྱུང་གི་སྐྱེ་རིམ་གང་ཡིན།་201
༡༢༠ རྟེན་འབྱུང་གི་དོན་ལ་ཐལ་རང་གཉིས་ཨེ་མཐུན།་202
༡ ༢༡ འབྲས་བུ་ལ་གནས་པ་དག་ཡོད་ན་ཞུགས་པ་ཞེས་གསུངས་པའི་ཞུགས་འབྲས་བརྒྱད་ནི་གང་
དག་ཡིན།་203
༡༢༢ གང་ལ་སྟོང་བ་ཉིད་རུང་བ་ཞེས་གསུངས་པའི་དོན་གང་འདྲ་ཡིན།་204
༡༢༣ རང་བཞིན་མེད་པ་ལ་བྱ་བྱེད་རུང་བའི་ཚུལ་ཇི་འདྲ་ཡིན།་205
༡༢༤ ལྟ་བ་རྙེད་པའི་རྒྱུ་ལ་ཚུལ་ཁྲིམས་དག་དགོས་པའི་རྒྱུ་མཚན་ཇི་འདྲ་ཡིན།་205

༡ ༢༥ རྟག་མི་རྟག་དང་བདེ་སྡུག་དང་བདག་ཡོད་མེད་གང་ལ་སྤྱོད་ནའང་མཚན་ལ་སྤྱོད་པར་
གསུངས་སོ་ཞེས་པའི་དགོངས་པ་གང་ལགས།་206
༡༢༦ ཀུན་རྫོབ་ལ་ཡང་ལོག་འབྱེད་ཚུལ་ཐལ་རང་གཉིས་ཨེ་མཐུན།་206
དཔེར་ན་ཐག་པ་ལ་སྦྲུལ་འཛིན་གྱི་ལོག་ཤེས་ཀྱི་ངོ་ན་ཐག་པ་དེ་སྦྲུལ་ཡིན་ཡང་ལོག་ཤེས་དེས་
ཐག་པ་རྣམ་པར་འཇོག་པ་མིན་པ་བཞིན་ནོ་ཞེས་གསུངས་པའི་དཔེས་མཚོན་པའི་དོན་གང་ཡིན།་207
༡༢༨ རང་བཞིན་གྱིས་མ་སྐྱེས་པ་དང་སྤྱིར་མ་སྐྱེས་པའི་ཁྱད་པར་མ་ཕྱེ་པ་ལ་ཟླ་བས་སྐྱོན་བརྗོད་ཚུལ་
གང་འདྲ་ལགས།་207
༡༢༩ རང་བཞིན་མེད་པ་ལ་རང་བཞིན་ཡོད་དོ་སྙམ་པའི་བློ་སྐྱེ་ཚུལ་ཇི་ལྟར་ཡིན།་207
༡༣༠ རྣམ་ཐར་སྒོ་གསུམ་དུ་ཕྱེ་ཚུལ་དང་དེའི་གཙོ་ཕལ་གྱི་ཁྱད་པར་གང་འདྲ་ཡིན།་208
༡༣༡ འཁོར་བའི་རྩ་བ་མ་རིག་པའི་ངོ་བོ་གང་ལགས།་208
༡༣༢ གང་ཟག་གི་བདག་འཛིན་ལ་འཇིག་ལྟས་ཨེ་ཁྱབ།་209
༡༣༣ འགག་བྱ་ལ་དོན་དམ་གྱི་ཁྱད་པར་སྦྱོར་བ་རང་རྒྱུད་ཁོ་ནའི་ལུགས་སུ་མི་རིགས་པའི་ཚུལ་གང་
འདྲ་ལགས།་209
༡༣༤ ཐལ་རང་གི་ཁྱད་པར་ཇི་ལྟར་འབྱེད་པ་ཡིན།་210
༡༣༥ བདག་དང་ཕུང་བོ་གཅིག་ཏུ་གྲུབ་པའི་ཕྱོགས་ལ་སློབ་དཔོན་སངས་རྒྱས་བསྐྱངས་ཀྱིས་གནོད་
བྱེད་གསུམ་གསུངས་པའི་གནོད་བྱེད་གསུམ་དང་། དེ་འཇུག་ཚུལ་དང་བཅས་པ་ཇི་འདྲ་ལགས།་210
༡༣༦ འཇུག་པ་རྩ་འགྲེལ་དུ་སྐྱོན་གསུམ་གསུངས་པའི་དང་བོ་སྐྱེ་བ་དྲན་པ་མི་འཐད་ཚུལ་གང་འདྲ་
ལགས། ·་211
༡༣ ༧ བདག་དང་ཕུང་བོ་རང་བཞིན་གྱིས་གཅིག་ཏུ་གྲུབ་པའི་ཕྱོགས་ལ། ཉེར་བར་བླངས་པ་ཇི་ལྟར་
བུར་། །ཉེ་བར་ལེན་པོ་ཡིན་པར་འགྱུར། །ཞེས་གསུངས་པ་འདི་གནོད་བྱེད་ཆེན་པོར་འགྱུར་ཚུལ་
གང་འདྲ་ལགས།་212
༡༣༨ གཞན་ན་གནག་ལྡན་གཞན་མིན་གཟུགས་ལྡན་ཞེས་པའི་དཔེ་གང་འདྲ་ཡིན།་213
༡༣༩ སྒྱུ་མའི་དོན་ལ་གཉིས་གསུངས་ཏེ་ཞེས་པའི་གཉིས་གང་ཡིན།་213
༡༤༠ ནམ་མཁའ་ལྟ་བུའི་སྟོང་ཉིད་འཆར་ཚུལ་ཇི་ལྟར་ཡིན།·་213
༡༤༡ སྒྱུ་མ་ལྟ་བུའི་སྟོང་ཉིད་འཆར་ཚུལ་ཇི་ལྟར་ཡིན།་214
༡༤༢ སྲིད་པ་སྒྱུ་མ་འདྲ་མ་ཡིན་ཞེས་པའི་དོན་གང་འདྲ་ཡིན།་214
༡༤༣ དེ་ཚེ་སྡིག་མེད་སྟོབས་བཅུ་ལྡན་པ་ཡི་ཞེས་པའི་སྟོབས་བཅུ་གང་དག་ཡིན།་214
༡༤༤ དེ་གཉིས་རང་བཞིན་གྱིས་ཐ་དད་པའི་ཕྱོགས་ལ་ཕུང་བོའི་མཚན་ཉིད་སྐྱེ་འཇིག་གནས་པ་དང་
མི་ལྡན་འགྱུར་ཚུལ་གྱི་སྒྲུབ་བྱེད་ལུང་རིགས་གང་དག་ཡིན།་215
༡༤༥ ཕུང་བོ་འདུས་ཙམ་བདག་ཡིན་པ་མི་འཐད་ཚུལ་ཇི་ལྟར་ལགས།་215
༡༤༦ དབྱིབས་གཅིག་ཏུ་བདག་ཡིན་ན་གཟུགས་གཅིག་བུ་བདག་ཏུ་འགྱུར་ཚུལ་ཇི་འདྲ་ཡིན།་216
༡ ༤༧ དབུ་མའི་ལྟ་བ་ཤིན་ཏུ་རྙེད་དཀའ་ཚུལ་ཇི་ལྟར་ལགས།་216

༡༤༨ སྣང་སྟོང་གཉིས་གཅིག་གྲོགས་སུ་གཅིག་མ་འཆར་ན་རྟག་ཆད་གང་རུང་དུ་ལྟུང་ཚུལ་གང་འདྲ་
ཡིན།་216
༡༤༩ སྣང་སྟོང་འགལ་བར་ཤར་ཚེ་གཟུགས་བརྙན་དཔེར་དགོས་ཚུལ་གང་འདྲ་ལགས།་217
༡༥༠ རྟེན་འབྲེལ་རྟོགས་པས་མཐར་འཛིན་གཅོད་པའི་སྒྲུབ་བྱེད་ལུང་རིགས་གང་།་218
མཇུག་གི་གཏམ།་221

༄༅། །སྐྱབས་གསུམ་གྱི་རྣམ་བཞག་ཅུང་ཟད་བཤད་པ་
བཤེས་གཉེན་ཞལ་ལུང་མུ་ཏིག་
དཀར་བོའི་འཕྲེང་བ།
བློ་ཆེན་མཛད་བཟང་མཁྱེན་པའི་དཀྱིལ་འཁོར་འགོག་མེད་གླིང་བཞིའི་མཁའ་
ལ་འཕགས། །འཇིགས་མེད་སྙིང་སྟོབས་འོད་ཀྱི་ཞགས་པས་བསྟན་འགྲོའི་རྒུད་
པ་དྲུངས་ནས་འབྱིན། །ཐུབ་བསྟན་པད་མའི་དགའ་ཚལ་སྐྱོང་བྱེད་ངེས་དོན་
ཆོས་ཀྱི་ཉི་མ་མཆོག །གང་གི་ཞབས་ཟུང་གེ་སར་རི་མོ་དུས་གསུམ་ཀུན་ཏུ་
གཙུག་གིས་མཆོད། །
མ་དག་འཁྲུལ་བའི་དྲི་མ་ཀུན་བྲལ་སྤངས་རྟོགས་དཀྱིལ་འཁོར་རྒྱན་གྱིས་རབ་
མཛེས་ཐུབ་དབང་དམ་པ་རྫོགས་སངས་རྒྱས། །མི་བཟད་ཉེས་ཀུན་དུག་གི་མཚོ་
མོ་མཐར་བྱེད་གསེར་མདོག་འོད་ཟེར་སྟོང་ལྡན་འཚེ་མེད་ཞི་གྱུར་དམ་པའི་
ཆོས༑ ༑རབ་དཀར་མཁྱེན་བརྩེ་སྤྲིན་གྱི་ཕུང་བོ་སྲིད་པའི་སྐྱོན་གྱིས་རྟག་ཏུ་སྤངས་
པ་རིག་གྲོལ་འཕགས་ཆེན་འདུས་པའི་སྡེ། །གང་ལ་བརྟེན་ན་བསླུ་བ་མེད་པ་
མཆོག་གསུམ་དམ་པ་དབང་གི་རྒྱལ་བོ་དད་གསུམ་སོར་མོས་ཕྱག་གིས་མཆོད། །
རྒྱལ་ཀུན་གསང་གསུམ་རྨད་བྱུང་སྒྱུ་མའི་གར། །
ཀུན་སྦྱོར་རྨོངས་པའི་མུན་པ་འཇོམས་པའི་ལྷ། །

སྨྲ་བའི་ལྷ་མཆོག་ཟུང་གི་བྱིན་རླབས་ཆར། །
མགྲིན་པའི་རྩ་མདུད་གྲོལ་བའི་དཔྱིད་དུ་ཕོབས། །
བློ་ཆེན་མཛད་བཟང་མཁྱེན་པའི་དཀྱིལ་འཁོར་ན། །
ལུང་རྟོགས་ཉི་ཟླའི་འོད་དཀར་གཅིག་ཏུ་ཟླུམ། །
གཞན་ཕན་གྲགས་པའི་སྣང་བ་འབུམ་འཁྱིལ་བའི། །
འདྲེན་པ་ལྷ་མིའི་མཆོད་སྡོང་གཙུག་ན་རྒྱལ། །
འཇམ་དབྱངས་མཁྱེན་པའི་འོད་སྟོང་འཛུམ་པའི་ཟེར། །
མདོ་རྒྱུད་རྒྱ་མཚོའི་འཕྲེང་བ་འཛིན་པའི་གར། །
རིས་མེད་ཐུབ་བསྟན་སྲོག་གི་ཀ་བ་ཆེ། །
ཡང་དར་བསྟན་པའི་སྒྲོན་མེ་སྲིད་ཞིའི་རྒྱན། །
འདུན་ལྡན་སྐལ་བཟང་གཞོན་ནུའི་ཉེར་འཚོའི་གཞི། །
ལྷག་བསམ་ཁོ་ལག་དར་བའི་དཔག་བསམ་ལྗོན། །
ཕན་བདེའི་དྲི་བསུང་རྒྱས་པའི་དྲ་བ་ཅན། །
མི་ཤིགས་སྙིང་གི་འཛིན་མར་རྟག་ཏུ་རོལ། །
འཇམ་མཉེན་གསུང་གི་གསང་བ་ཚངས་པའི་དབྱངས། །
ཕན་དང་བདེ་བའི་དགའ་སྟོན་འཇོ་བའི་ནོར། །

གདུལ་བྱ་རྒྱ་མཚོའི་དཔལ་དུ་ཤར་བའི་ལྷ། །
མི་འབྲལ་རལ་བའི་ཅོད་པན་མཛེས་པའི་རྒྱན། །
མི་དམན་བསོད་ནམས་སྐལ་བཟང་ཤར་རིའི་རྩེར། །
མཁྱེན་པའི་དཀྱིལ་འཁོར་རྫོགས་པའི་འོད་སྟོང་ཅན། །
བློ་གསལ་བློ་ཡི་པད་མ་དགའ་བའི་ཚལ། །
བཞད་པའི་གཉེན་དུ་ཤར་བ་སྤྱི་བོའི་ནོར། །
འཆད་ཉན་བྱ་བ་ཕྱོགས་སུ་མ་ལྷུང་ཞིང་། །
གནའ་དེང་མཁས་པའི་རིག་པ་འབྱུང་བའི་གནས། །
དོན་ལྡན་གྲགས་པའི་དྲི་བསུང་འཁྱིལ་བའི་སྡེ། །
མ་ཡུམ་སློབ་གླིང་དུས་ཀུན་རྒྱལ་གྱུར་ཅིག །
སྐྱབས་གསུམ་རྣམ་བཞག་ཕྱོགས་བྲལ་ཆུ་བོའི་གཏེར། །
བློ་དམན་བློ་ཡིས་འཇུག་པའི་ཡུལ་མིན་ཡང་། །
དམ་པའི་ལེགས་གསུང་གྲུ་གཟིངས་ལ་བརྟེན་ནས། །
ལེགས་བཤད་མུ་ཏིག་འཕྲེང་བ་ལེན་ལ་སྤྲོ། །
ཞེས་ཤིས་པར་བརྗོད་པའི་བདེན་ཚིག་པད་མ་དཀར་བོའི་འཕྲེང་བ་སྔོན་
དུ་བཏང་ཏེ་གང་གླེང་བར་བྱ་བ་ནི། མ་འདྲིས་པའི་འགྲོ་བ་ཡོངས་ཀྱི་མཛའ་

བཤེས་ཆེན་པོ། སྟོན་པ་མཉམ་མེད་བུ་རམ་ཤིང་བ་དེ་ཉིད་ཀྱིས་དང་བོ་བྱང་
ཆུབ་མཆོག་ཏུ་སེམས་བསྐྱེད། བར་དུ་བྱ་དཀའ་བའི་རྒྱལ་སྲས་ཀྱི་སྤྱོད་པ་རླབས་
པོ་ཆེའི་སྒོ་ནས་ཚོགས་བསགས། མཐར་རྡོ་རྗེ་གདན་གྱི་རི་བོའི་སྤོ་ལ་མངོན་
པར་རྫོགས་པར་སངས་རྒྱས་ཏེ།མཐའ་ཡས་པའི་འགྲོ་བ་ཡོངས་ལ་མ་བུ་
གཅིག་པ་ལྟ་བུའི་བརྩེ་བ་སྙིང་རྗེ་ཆེན་པོའི་སྒོ་ནས་སྟོན་པར་མཛད་པའི་ལུང་
རྟོགས་ཀྱིས་བསྡུས་པའི་བསྟན་པ་རིན་པོ་ཆེ་འདི་ཉིད་ལ་ཐར་འདོད་རྣམས་
ངེས་པར་འཇུག་དགོས་ལ། འཇུག་ཚུལ་དེ་ཡང་རང་སྣང་གང་འདོད་བྱས་
པས་མི་ཆོག་པར་ཆོས་ཀྱི་སརྒ་མ་ལོག་པ་ཞེས་འཇུག་སྒོ་མ་ནོར་བ་ཞིག་ནས་ཚུལ་
བཞིན་དུ་འཇུག་དགོས་པ་བསྟན་པའི་སྒྲོན་མེའི་སྐྱབས་ཁྲིད་ལས་གསུངས་ལ།
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་ཀྱང་། དང་བོ་བསྟན་དང་ཐེག་
ཆེན་ལ། །འཇུག་པའི་སྒོ་དང་གཞུང་ཤིང་ཕྱིར། །ཁ་ཙམ་ཚིག་ཙམ་མ་ཡིན་
པའི༑ ༑སྐྱབས་འགྲོ་སེམས་བསྐྱེད་ནན་ཏན་བྱ། །ཞེས་གསུངས་པ་ལྟར། རྒྱལ་
བའི་བསྟན་པ་སྤྱིའི་འཇུག་སྒོ་སྐྱབས་འགྲོ་དང༌། ཐེག་ཆེན་ཐུན་མོང་བའི་
འཇུག་སྒོ་སེམས་བསྐྱེད། ཐེག་ཆེན་ཐུན་མོང་མ་ཡིན་པ་གསང་བ་སྔགས་ཀྱི་
འཇུག་སྒོ་དབངཡིན་པར་གསུངས་པས། ཐོག་མ་ཁོ་ནར་རྒྱལ་བའི་བསྟན་པ་རིན་
པོ་ཆེར་འཇུག་པའི་སྒོ་གཅིག་བུ། འཇིག་རྟེན་དང་འཇིག་རྟེན་ལས་འདས་པའི་
ཕན་བདེ་ལེགས་ཚོགས་མ་ལུས་པ་འབྱུང་བའི་གནས་ནི་ཁ་ཙམ་ཚིག་ཙམ་དུ་མ་
སོང་བའི་སྐྱབས་འགྲོ་རྣམ་པར་དག་པ་ཡིན་པས་དེའི་རྨང་གཞི་ཟིན་པ་ཞིག་
བྱེད་དགོས་སོ། །དེས་ན་སྐྱབས་འགྲོའི་རྣམ་བཞག་ཅུང་ཟད་བཤད་པ་ལ།
གང་གིས་སྐྱབས་སུ་འགྲོ་བའི་རྒྱུ། གང་ལ་སྐྱབས་སུ་འགྲོ་བའི་ཡུལ། ཇི་ལྟར་

སྐྱབས་སུ་སོང་བའི་ཚུལ། སྐྱབས་སུ་སོང་བའི་ཕན་ཡོན། སྐྱབས་སུ་སོང་བའི་
བསླབ་བྱ། ཞར་བྱུང་སྐྱབས་གསུམ་དང་འབྲེལ་བའི་མུ་བཞི་འགོད་པ་དང་
དྲུག་གོ །
(༡)གང་གིས་སྐྱབས་སུ་འགྲོ་བའི་རྒྱུ།
དང་བོ། གང་གིས་སྐྱབས་སུ་འགྲོ་བའི་རྒྱུ་ལ། སྤྱིར་ཐེག་ཆེན་ཐུན་མོང་བའི་
སྐྱབས་འགྲོའི་རྒྱུ་དང་། ཐེག་ཆེན་ཐུན་མོང་མ་ཡིན་པའི་སྐྱབས་འགྲོའི་རྒྱུ། སྐྱེས་
བུ་ཆུང་ངུའི་སྐྱབས་འགྲོའི་རྒྱུ་དང་། འབྲིང་གི་སྐྱབས་འགྲོའི་རྒྱུ། ཆེན་པོའི་སྐྱབས་
འགྲོའི་རྒྱུ། རྒྱུའི་སྐྱབས་འགྲོའི་རྒྱུ། འབྲས་བུའི་སྐྱབས་འགྲོའི་རྒྱུ་སོགས་དུ་མ་ཞིག་
ཡོད་ཀྱང་མདོར་དྲིལ་ན་འཇིགས་དད་གཉིས་སྐྱབས་འགྲོའི་རྒྱུ་ཡིན་ལ། དཔེར་
ན་རང་ཁྱིམ་ན་སོས་དལ་བག་ཕེབས་སུ་སྡོད་པའི་སྐབས་ཕྱི་རོལ་ཏུ་འགྲོ་བའི་
སྐྱེལ་མ་འཚོལ་བའི་བློ་མི་སྐྱེ་བ་བཞིན་ཚེ་འདི་སྣང་གི་འཁོར་བའི་ཕུན་ཚོགས་
ཁོ་ན་ལས་ལས་འབྲས་ཀྱི་བླང་དོར་ལ་བསམ་བློ་མི་གཏོང་མཁན་ཞིག་ལ་རང་
ཉིད་ངན་སོང་དུ་སྐྱེ་སྙམ་པའི་དོགས་པ་མེད་པས། དཀོན་མཆོག་རིན་པོ་ཆེ་ལ་
ཕྱི་མའི་འཇིགས་པ་ལས་སྐྱོབ་པའི་སྐྱབས་དང་དཔུང་གཉེན་ཞུ་བའི་བློ་རྣལ་མ་
འབྱུང་མི་སྲིད་ལ།
རང་ཉིད་བྱེས་སུ་འགྲོ་བའི་ལམ་བར་དུ་དགྲ་བོའི་དཔུང་གིས་སྒུག་ཡོད་
པའི་གནས་ཚུལ་ཐོས་ན་འཇིགས་ཡེ་རེར་སོང་ནས་སྐྱེལ་མ་སྟོབས་དང་དཔུང་
གྲོགས་ལྡན་པ་ཞིག་འཚོལ་དགོས་སྙམ་པའི་འདུན་པ་ངང་གིས་སྐྱེ་བ་ལྟར། ཚེ་
རབས་སྔོན་མར་སྡིག་པ་ཚད་མེད་པ་བསགས་པའི་སྟེང་དུ་ཚེ་འདིར་ཡང་སྡིག་
པ་ཚབ་པོ་ཆེ་བསགས་པ་མྱོང་བས་འགྲུབ་པས་དབུགས་ཀྱི་རྒྱུ་བ་ཕྲ་མོ་འདི་ཆད་

མ་ཐག་ཏུ་ངན་སོང་དུ་སྐྱེ་ངེས་པ་དང་། དེར་སྐྱེས་ན་དམྱལ་བ་ན་ཚ་གྲང་གི་
སྡུག་བསྔལ། ཡི་དྭགས་ན་བཀྲེས་སྐོམ་གྱི་སྡུག་བསྔལ། དུད་འགྲོ་ན་བཀོལ་སྤྱོད་
ཀྱི་སྡུག་བསྔལ་སོགས་སྡུག་བསྔལ་བཟོད་གླགས་མེད་ཚུལ་བསམ་པས་འཇིགས་
ཤིང་སྐྲག་པའི་བློ་བཅོས་མིན་ཞིག་སྐྱེས་ཚེ། འཇིགས་པ་དེ་ལས་སྐྱོབ་པའི་སྐྱབས་
འཚོལ་བའི་བློ་ངང་ངམ་ཤུགས་ཀྱིས་འབྱུང་ལ། སྐྱབས་དེ་ཡང་དཀོན་མཆོག་
རིན་པོ་ཆེ་རྣམ་པ་གསུམ་ལས་གཞན་མེད་པས་དེ་དག་གི་ཡོན་ཏན་ཞིབ་ཏུ་
བསམས་ན། སྲིད་ཞིའི་འཇིགས་པ་མཐའ་དག་ལས་སྐྱོབ་པའི་ནུས་པ་ངེས་པར་
དུ་ཡོད་སྙམ་པའི་ཡིད་ཆེས་ཀྱི་དད་པ་དང་གཏན་གྱི་སྐྱབས་སུ་བཟུང་ནས་
འཇིགས་སྒྲོལ་གྱི་དཔུང་གཉེན་ཞུའོ་སྙམ་པའི་སྐྱབས་འགྲོ་བཅོས་མ་མིན་པ་ཞིག་
ཀྱང་འབྱུང་ངོ་། །
རང་ཉིད་འཁོར་བ་དང་ངན་སོང་གི་སྡུག་བསྔལ་ལ་འཇིགས་པ་དང་།
དཀོན་མཆོག་གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་ཀྱི་དད་པ་
གཉིས་སྐྱབས་འགྲོའི་རྒྱུའི་གཙོ་བོ་ཡིན་ཏེ། དྲི་བ་ལྷག་བསམ་རབ་དཀར་གྱི་དྲིས་
ལན་བློ་བཟང་བཞད་པའི་སྒྲ་དབྱངས་ལས། སྐྱབས་འགྲོའི་ངོ་བོ་ཨུ་ཐི་བ། །
བདག་ཉིད་ལྷག་པར་འཇིགས་པ་དང་། །དཀོན་མཆོག་སྐྱོབ་པའི་ནུས་ལྡན་དུ། །
ཤེས་ལས་བྱུང་བའི་སྐྱབས་འགྲོ་ལ། །ཐམས་ཅད་མཁྱེན་པ་ཁྱོད་ཉིད་བཞེད། །
ཅེས་གསུངས་པའི་ཕྱིར། རྒྱུ་དེ་གཉིས་མེད་ན། བསྲེག་རྫས་མེད་པའི་མེ་དང་།
རི་མོའི་མར་མེ་དང་འདྲ་བས་དོན་བྱེད་མི་ནུས་པ་ལམ་ཁྲིད་སོགས་ལས་
གསུངས་སོ། །
(༢)གང་ལ་སྐྱབས་སུ་འགྲོ་བའི་ཡུལ།

གཉིས་པ། གང་ལ་སྐྱབས་སུ་འགྲོ་བའི་ཡུལ་ལ་གསུམ། སྐྱབས་སུ་འགྲོ་བའི་
ཡུལ་ངོས་བཟུང་བ་དང་། གསུང་རབ་སྤྱི་ལས་སྐྱབས་གསུམ་དུ་འཇོག་པའི་རྒྱུ་
མཚན་དང་། དཀོན་མཆོག་གི་སྒྲ་དོན་བཤད་པའོ། །
སྐྱབས་སུ་འགྲོ་བའི་ཡུལ་ངོས་བཟུང་བ།
དང་བོ། སྐྱབས་སུ་འགྲོ་བའི་ཡུལ་ངོས་བཟུང་བ་ནི། བསྟོད་པ་བརྒྱ་ལྔ་བཅུ་
བ་ལས། གང་ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་མངའ་ཞིང་། །
གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ། །གལ་ཏེ་
སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང༌། །དེ་བསྟོད་དེ་ནི་
བཀུར་བ་དང་། །དེ་ཡི་བསྟན་ལ་གནས་པར་རིགས། །ཞེས་གསུངས་པ་ལྟར།
རང་ཉིད་ལ་སྐྱབས་དང་སྐྱབས་མ་ཡིན་པ་འབྱེད་པའི་སེམས་ཤིག་ཡོད་ན།
བསླུ་བ་མེད་པའི་སངས་རྒྱས་བཅོམ་ལྡན་འདས་ལ་སྐྱབས་སུ་འགྲོ་རིགས་ལ།
དེས་བསྟན་པའི་དམ་པའི་ཆོས་དང་། དེ་ཚུལ་བཞིན་དུ་ཉམས་སུ་ལེན་པའི་
འཕགས་པའི་དགེ་འདུན་ལ་ཡང་སྐྱབས་སུ་འགྲོ་བར་རིགས་ཏེ། སྐྱབས་འགྲོ་
བདུན་ཅུ་བ་ལས། སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་
རྣམས་ཀྱི་སྐྱབས། །ཞེས་གསུངས་པ་ལྟར། སངས་རྒྱས་དང༌། ཆོས་དང་།
དགེ་འདུན་ཏེ་དཀོན་མཆོག་གསུམ་ནི་ཐར་བ་འདོད་པ་རྣམས་ཀྱི་བསླུ་བ་མེད་
པའི་སྐྱབས་གནས་ཁོ་ན་ཡིན་ལ། སྐྱབས་གནས་དེ་དག་གི་ངོ་བོ་ལེགས་པར་
ངོས་མ་ཟིན་པར། རྟེན་གྲལ་དུ་བཞུགས་པའི་གསེར་སྐུ་ལྟ་བུའམ་མི་མངོན་ནམ་
མཁའི་དབྱིངས་ན་བཞུགས་ཡོད་ཟེར་བ་ལྟ་བུས་གར་ཡང་མི་ཕྱིན་ཞེས་སྐྱབས་
ཁྲིད་སོགས་ལས་གསུངས་པས། སྐྱབས་འགྲོ་བྱས་པ་ཡང་དེ་ག་ཙམ་དུ་འགྱུར།

དེས་ན་སྐྱབས་ཡུལ་ལེགས་པར་ངོས་འཛིན་པ་ལ་སྐྱབས་གསུམ་སོ་སོའི་མཚན་
ཉིད་ཀྱི་སྟེང་ནས་ངོས་འཛིན་དགོས་པས། སྐྱབས་གསུམ་གྱི་ཡོན་ཏན་རེ་རེ་
བཞིན་ཅུང་ཟད་ཞིབ་པར་ངོས་འཛིན་ཁུལ་བྱེད་པ་ལ་གསུམ་ལས། སངས་རྒྱས་
དཀོན་མཆོག་དང་། ཆོས་དཀོན་མཆོག དགེ་འདུན་དཀོན་མཆོག་ངོས་བཟུང་
བའོ་༑༑
སངས་རྒྱས་དཀོན་མཆོག་ངོས་བཟུང་བ།
དང་བོ། སངས་རྒྱས་དཀོན་མཆོག་ངོས་བཟུང་བ་ལ་བཞི། སངས་རྒྱས་
དཀོན་མཆོག་གི་མཚན་ཉིད་དང་། དབྱེ་བ། ས་མཚམས། སྐྱབས་སུ་འོས་པའི་
རྒྱུ་མཚན་ནོ། །དང་བོ་ནི། འདུས་མ་བྱས་སོགས་ཡོན་ཏན་བརྒྱད་དང་ལྡན་
པའི་སྐྱབས་གནས་མཐར་ཐུག སངས་རྒྱས་དཀོན་མཆོག་གི་མཚན་ཉིད།
སངས་རྒྱས་དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། འདུས་མ་
བྱས་པའི་ཡོན་ཏན། ལྷུན་གྱིས་གྲུབ་པའི་ཡོན་ཏན། གཞན་གྱི་རྐྱེན་གྱིས་མི་
རྟོགས་པའི་ཡོན་ཏན། ཇི་སྙེད་པ་མཁྱེན་པའི་ཡོན་ཏན། བརྩེ་བའི་ཡོན་ཏན།
ནུས་པའི་ཡོན་ཏན། རང་དོན་གྱི་ཡོན་ཏན། གཞན་དོན་གྱི་ཡོན་ཏན་རྣམས་
དང་ལྡན་པའི་ཕྱིར་ཏེ། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། །
གཞན་གྱི་རྐྱེན་གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །
དོན་གཉིས་ལྡན་པའི་སངས་རྒྱས་ཉིད། །ཅེས་གསུངས་པའི་ཕྱིར། སངས་རྒྱས་
དཀོན་མཆོག་གི་ཡོན་ཏན་བརྒྱད་ཀྱི་དོན་རྒྱས་པར་བཤད་པ།
༡ འདུས་མ་བྱས་པའི་ཡོན་ཏན་ནི།

ཆོས་ཀྱི་སྐུས་བསྡུས་པའི་རང་བཞིན་རྣམ་པར་དག་པ་བདེན་འཛིན་གྱི་
སྤྲོས་པའི་མཐའ་ཐམས་ཅད་དང་བྲལ་བའི་སྟོང་ཉིད་དེ། རྣམ་མཁྱེན་བདེན་
་སྟོང་བ་ལ་འདུས་མ་བྱས་ཀྱི་ཡོན་ཏན་ཞེས་བྱ་སྟེ། དེ་ཉིད་ཐོག་མར་སྐྱེ་བ་
དང་༑ བར་དུ་གནས་པ། མཐར་འཇིག་པ་མེད་པའི་རང་བཞིན་ཅན་ཡིན་ཏེ།
རྒྱུད་བླ་དར་ཊཱིཀ་ལས། སངས་རྒྱས་ཀྱི་ཆོས་ཀྱི་སྐུ་རང་བཞིན་རྣམ་དག་གི་ཆ
ནི༑ སྐྱེ་གནས་འཇིག་གསུམ་གྱིས་བསྡུས་པའི་ཐོག་མ་དང་དབུས་དང་མཐའ་
མེད་པའི་རང་བཞིན་ཡིན་པའི་ཕྱིར་འདུས་མ་བྱས་པ་ཞེས་བརྗོད་ལ། ཞེས་
དང་༑ རྒྱུད་བླ་མ་ལས། ཐོག་མ་མཐའ་དབུས་མེད་པ་ཡི། །རང་བཞིན་
ཡིན་ཕྱིར་འདུས་མ་བྱས། །ཞེས་གསུངས་པའི་ཕྱིར།
༢ ལྷུན་གྱིས་གྲུབ་པའི་ཡོན་ཏན་ནི།
འབད་རྩོལ་དང་གཟུང་འཛིན་གྱི་སྤྲོས་པ་དང་བདེན་འཛིན་གྱི་རྣམ་པར་
རྟོག་པ་བག་ཆགས་དང་བཅས་པ་ཉེ་བར་ཞི་ནས་ཆོས་ཀྱི་སྐུ་ཡང་དག་པའི་
མཐའ་འམ་རྣམ་མཁྱེན་བདེན་པས་སྟོང་བ་མངོན་དུ་བྱས་པའི་མཐུས་གཞན་
དོན་ལ་འབད་མེད་ལྷུན་གྲུབ་ཏུ་འཇུག་པ་ཡིན་ཏེ། རྒྱུད་བླ་དར་ཊཱིཀ་ལས།
འབད་རྩོལ་ཉེ་བར་ཞི་ནས་ཆོས་ཀྱི་སྐུ་ཡང་དག་པའི་མཐའ་མངོན་དུ་བྱས་
པས་རབ་ཏུ་ཕྱེ་བས་གཞན་དོན་ལྷུན་གྲུབ་ཏུ་འཇུག་པའོ་ཞེས་དང་། རྒྱུད་
བླ་མ་ལས། ཞི་བ་ཆོས་ཀྱི་སྐུ་ཅན་ཕྱིར། །ལྷུན་གྱིས་གྲུབ་ཅེས་བྱ་བ་བརྗོད། །
ཅེས་གསུངས་པའི་ཕྱིར། རང་དོན་ཆོས་སྐུས་བསྡུས་པའི་གློ་བུར་རྣམ་དག་གི་
སྐབས་སུ་གཞན་དོན་ལྷུན་གྱིས་གྲུབ་པ་འཆད་པའི་རྒྱུ་མཚན། ཅི་ཡིན་ཞེ་ན།
དེ་ནི་གཞན་དོན་འབད་མེད་ལྷུན་གྲུབ་ཏུ་མི་འབྱུང་བའི་རྩ་བ། ལུས་ངག་གི་

ལས་མངོན་པར་འདུ་བྱེད་པའི་ཀུན་སློང་གི་རྩོལ་བ་ཕྲ་མོ་ཟག་མེད་ཀྱི་ལས་ཤེས་
སྒྲིབ་ཀྱིས་བསྡུས་པའི་རྟེན་འབྲེལ་ཡན་ལག་བཅུ་གཉིས་ཀྱི་ནང་ནས་ཟག་པ་མེད་པའི་ལས་ཞེས་པ་
ཡིན༑ ཡིན་ལ། དེ་ཉེ་བར་ཞི་བ་ན་སྤངས་པ་མཐར་ཐུག་ཅིང་། གཞན་དོན་
ལྷུན་གྲུབ་ཏུ་འཇུག་པས་འབྲས་མིང་རྒྱུ་ལ་བཏགས་པའོ། །
༣ གཞན་གྱི་རྐྱེན་གྱིས་མི་རྟོགས་པའི་ཡོན་ཏན་ནི།
སངས་རྒྱས་རང་གི་ཇི་ལྟ་བ་རྟོགས་པའི་རྣམ་མཁྱེན་གྱིས་གཟིགས་ཚུལ་
ལྟར་རྗོད་བྱེད་ཀྱི་སྒྲ་དང་། འདོགས་བྱེད་ཀྱི་རྟོག་པ་གཞན་གྱི་རྐྱེན་གྱིས་ཡུལ་དུ་
བྱེད་མི་ནུས་པའི་ཕྱིར་ཏེ། རྒྱུད་བླ་དར་ཊཱིཀ་ལས། མཉམ་གཞག་སོ་སོ་རང་
གིས་རྟོགས་པར་བྱ་བའི་ཕྱིར་སྒྲ་དང་རྣམ་པར་རྟོག་པ་གཞན་གྱི་རྐྱེན་གྱིས་
རྟོགས་པ་མིན་པ་ཞེས་བྱའོ་ཞེས་དང་། རྒྱུད་བླ་མ་ལས། སོ་སོ་རང་གི་རྟོགས་
བྱའི་ཕྱིར། །གཞན་གྱི་རྐྱེན་གྱིས་རྟོགས་མིན་པ། །ཞེས་གསུངས་པའི་ཕྱིར།
༤ ཇི་སྙེད་པ་མཁྱེན་པའི་ཡོན་ཏན་ནི།
རང་བཞིན་རྣམ་དག་གི་དབྱིངས་ཏེ་རྣམ་མཁྱེན་བདེན་སྟོང་དང་། གློ་བུར་
གྱི་དྲི་མ་དང་བྲལ་བའི་འགོག་པ་སྟེ་སྒྲིབ་གཉིས་སྤངས་པའི་འགོག་བདེན་དང་།
ཇི་ལྟ་བ་མཁྱེན་པའི་ཡེ་ཤེས་ཏེ་སྟོང་ཉིད་རྟོགས་པའི་རྣམ་མཁྱེན་དང་གསུམ་
ཅིག་ཅར་དུ་མངོན་སུམ་དུ་རྟོགས་པའི་ཕྱིར་ཇི་སྙེད་པའི་མཁྱེན་པ་ཞེས་བྱ་སྟེ།
རྒྱུད་བླ་དར་ཊཱིཀ་ལས། དེ་ལྟར་རང་བཞིན་རྣམ་དག་དང་། གློ་བུར་རྣམ་དག་
དང་༑ ཇི་ལྟ་བ་མཁྱེན་པའི་ཡེ་ཤེས་རྣམ་པ་གསུམ་རྟོགས་པའི་ཕྱིར་ཇི་སྙེད་པ་
མཁྱེན་པའི་ཡེ་ཤེས་སོ། །ཞེས་དང་། རྒྱུད་བླ་མ་ལས། དེ་ལྟར་རྣམ་གསུམ་

རྟོགས་ཕྱིར་མཁྱེན། །ཞེས་གསུངས་པའི་ཕྱིར། ཇི་སྙེད་པ་མཁྱེན་པའི་ཡེ་ཤེས་
དེས༑ ཇི་ལྟ་བ་ཡང་མཁྱེན་མོད་ཀྱི། འདིར་ནི་དེའི་ལྡོག་ཆ་ནས་མ་བཞག་སྟེ།
རྒྱུད་བླ་དར་ཊཱིཀ་ལས། འདིར་ནི་ཇི་ལྟ་བ་མཁྱེན་པ་འབའ་ཞིག་གི་ལྡོག་ཆ་
ནས་མ་བཞག་སྟེ། ཤེས་བྱ་ཇི་ལྟ་བ་དོན་དམ་པའི་བདེན་པ་སེམས་ཅན་ཐམས་
ཅད་ལ་རྗེས་སུ་ཞུགས་པར་གཟིགས་པའི་ཆ་ནས་རྣམ་པར་བཞག་གོ །ཞེས་
གསུངས་པའི་ཕྱིར།
༥ བརྩེ་བའི་ཡོན་ཏན་ནི།
བླང་དང་དོར་བྱའི་གནས་ཐམས་ཅད་མ་འདྲེས་པར་གཟིགས་ཤིང་རང་
གིས་བརྙེས་པའི་ཡོན་ཏན་དེ་འདྲ་བ་གདུལ་བྱ་གཞན་དག་ལ་འཐོབ་པར་བྱ་
བའི་ཕྱིར་དུ་དེ་ཐོབ་བྱེད་ཀྱི་ལམ་མ་ནོར་བར་སྟོན་པའི་བརྩེ་བ་ཕུན་སུམ་ཚོགས་
པ་མངའ་སྟེ། རྒྱུད་བླ་དར་ཊཱིཀ་ལས། བསམ་གྱིས་མི་ཁྱབ་པའི་ཡུལ་དེ་དག་མ་
རྟོགས་པ་རྣམས་ལ་དེ་རྟོགས་པའི་ལམ་སྟོན་པར་མཛད་པའི་ཕྱིར་ན་ཐུགས་
བརྩེ་བ་མངའ་བ་དང་། ཞེས་དང་། རྒྱུད་བླ་མ་ལས།ལམ་སྟོན་ཕྱིར་ན་ཐུགས་
བརྩེ་བ། །ཞེས་གསུངས་པའི་ཕྱིར།
༦ ནུས་པའི་ཡོན་ཏན་ནི།
ཕུན་སུམ་ཚོགས་པའི་མཁྱེན་བརྩེ་གཉིས་ལ་བརྟེན་ནས་ཆོས་ཀྱི་འཁོར་ལོ་
བསྐོར་བ་ལ་སོགས་པ་མཛད་པ་བཅུ་གཉིས་བསྟན་པས་གདུལ་བྱ་གཞན་རྒྱུད་
ཀྱི་འབྲས་བུ་སྡུག་བསྔལ་དང་རྒྱུ་ཉོན་མོངས་སྤོང་བར་བྱེད་པའི་ནུས་པ་མངའ་

སྟེ༑ རྒྱུད་བླ་དར་ཊཱིཀ་ལས། ནུས་པ་ཕུན་སུམ་ཚོགས་པ་ཡེ་ཤེས་དང་ཐུགས་རྗེ་
ཡིས་གཞན་གྱི་འབྲས་བུ་སྡུག་བསྔལ་དང་ཉོན་མོངས་སྤོང་བར་མཛད་པའི་ཕྱིར་
རོ༑ ༑ཞེས་དང་། རྒྱུད་བླ་མ་ལས། ནུས་པ་ཡེ་ཤེས་ཐུགས་རྗེ་ཡིས། །སྡུག་བསྔལ་
ཉོན་མོངས་སྤོང་ཕྱིར་རོ། །ཞེས་གསུངས་པའི་ཕྱིར།
༧ རང་དོན་གྱི་ཡོན་ཏན་ནི།
རང་བཞིན་གྱིས་རྣམ་པར་དག་པ་འདུས་མ་བྱས་པ་དོན་དམ་པའི་བདེན་
པ་དང་། གློ་བུར་རྣམ་དག་འབད་རྩོལ་ཉེ་བར་ཞི་བའི་ལྷུན་གྱིས་གྲུབ་པ་དང་།
རིག་པ་ཇི་ལྟ་བ་མཁྱེན་པའི་ཡེ་ཤེས་གཞན་གྱི་རྐྱེན་གྱིས་རྟོགས་པ་མིན་པ་སོ་སོ་
རང་གིས་རིག་པར་བྱ་བ་གསུམ་ནི་རང་དོན་གྱི་ཡོན་ཏན་ཡིན་ཏེ། རྒྱུད་བླ་དར་
ཊཱིཀ་ལས། ཡེ་ཤེས་ཀྱིས་ནི་སྤངས་རྟོགས་སླར་ལྡོག་པ་མེད་པའི་མཆོག་ཏུ་རྟག་
པ་དང་འབད་རྩོལ་ཉེ་བར་ཞི་བའི་གནས་གཞན་དོན་གྱི་ལྡོག་པ་ནས་མ་བསྟན་
པར་ཐོག་མར་རང་ཉིད་མངོན་པར་རྫོགས་པར་བྱང་ཆུབ་པའི་གནས་ཡོན་ཏན་
གྱིས་བསྟན་པས་ན་རང་གི་དོན་ཕུན་སུམ་ཚོགས་པ་བསྟན་ལ། ཞེས་དང་། རྒྱུད་
བླ་མ་ལས། དང་བོ་གསུམ་གྱིས་རང་དོན་ཏེ། ཞེས་གསུངས་པའི་ཕྱིར། འདི་ལ་
རང་དོན་གྱི་ཡོན་ཏན་ཞེས་པའི་རྒྱུ་མཚན་ནི། སངས་རྒྱས་རང་རྒྱུད་ཀྱི་ཡོན་
ཏན་མཐར་ཐུག་པ་ཡིན་པ་ཙམ་མ་གཏོགས་གདུལ་བྱ་ལ་དངོས་སུ་སྣང་ནས་
གདུལ་བྱའི་དོན་མཛད་པ་མེད་པས་དེ་ལྟར་བརྗོད་པའི་ཕྱིར།
༨ གཞན་དོན་གྱི་ཡོན་ཏན་ནི།
ཇི་སྙེད་པ་མཁྱེན་པའི་ཡེ་ཤེས་དང་། བརྩེ་བ་དང་མཁྱེན་བརྩེ་གཉིས་ཀྱི་

ནུས་པ་དང་གསུམ་ནི་གཞན་དོན་གྱི་ཡོན་ཏན་ཡིན་ཏེ། རྒྱུད་བླ་དར་ཊཱིཀ་ལས།
ཐུགས་རྗེ་དང་ནུས་པ་དག་གིས་ནི་གདུལ་བྱ་རིགས་ཅན་གསུམ་གྱི་རྒྱུད་ལ་བླ་ན་
མེད་པའི་ཆོས་ཀྱི་འཁོར་ལོ་ཆེན་པོ་རབ་ཏུ་འཇུག་པའི་ཡོན་ཏན་གྱིས་བསྟན་
པས་ན་གཞན་གྱི་དོན་ཕུན་སུམ་ཚོགས་པ་བསྟན་ཏོ། །ཞེས་དང་། རྒྱུད་བླ་མ་
ལས༑ ཕྱི་མ་གསུམ་གྱིས་གཞན་དོན་ཡིན། །ཞེས་གསུངས་པའི་ཕྱིར། བརྩེ་བ་
དང་ནུས་པའི་ཡོན་ཏན་གཞན་དོན་དུ་བཞག་པ་ནི། གཟུགས་ཀྱི་སྐུ་གདུལ་བྱ་
ལ་དངོས་སུ་སྣང་ནས་ཆོས་སྟོན་པ་བརྩེ་བ་དང་ནུས་པ་གཉིས་ཀྱི་ལག་རྗེས་ཡིན་
པའི་དབང་དུ་བྱས་ནས་གཞན་དོན་དུ་བསྡུས་པར་བཤད་ལ། ཇི་སྙེད་པ་མཁྱེན་
པའི་ཡེ་ཤེས་གཞན་དོན་དུ་བསྡུས་པ་ནི། ཐུགས་རྗེ་འཇུག་པའི་རྒྱུའི་དབང་དུ་
བྱས་པ་ཡིན་ཏེ། གཞན་དོན་ཆོས་འཁོར་བསྐོར་བའི་བདག་རྐྱེན་གཙོ་བོར་བྱེད་
པའི་ཆ་ནས་བཞག་པ་ཡིན་ནོ། །
གཉིས་པ། དབྱེ་ན། རང་དོན་དང་གཞན་དོན་གྱི་སྐྱབས་གཉིས་དང༌།
སྒྲས་བརྗོད་རིགས་ཀྱིས་དབྱེ་ན། ཀུན་རྫོབ་པའི་སངས་རྒྱས་དཀོན་མཆོག་
དང་༑ དོན་དམ་པའི་སངས་རྒྱས་དཀོན་མཆོག་གཉིས།
གསུམ་པ་ས་མཚམས་ནི། སངས་རྒྱས་ཀྱི་ས་ཁོ་ནར་ཡོད་དོ། །བཞི་བ་
སྐྱབས་སུ་འོས་པའི་རྒྱུ་མཚན་ལ་བཞི། རང་ཉིད་འཇིགས་པ་ཐམས་ཅད་ལས་
གྲོལ་བ། གཞན་འཇིགས་པ་ལས་སྒྲོལ་བའི་ཐབས་ལ་མཁས་པ། ཀུན་ལ་
ཐུགས་རྗེ་ཆེན་པོ་ཉེ་རིང་མེད་པར་འཇུག་པ། ཕན་བཏགས་མ་བཏགས་ཐམས་
ཅད་ཀྱི་དོན་མཛད་པའོ། །
རྒྱུ་མཚན་དང་བོ་ནི། རང་ཉིད་འཇིགས་པ་ཐམས་ཅད་ལས་གྲོལ་བ་ཡིན་

སྟེ། དེ་མིན་འགྱེལ་བས་འགྱེལ་བ་སློང་མི་ནུས་པ་དང་། ཆུས་ཁྱེར་བ་ནང་ཕན་
ཚུན་དང་། འདམ་དུ་བྱིང་བ་ནང་ཕན་ཚུན་དེ་ལས་འདོན་མི་ནུས་པའི་དཔེ་
བཞིན་དུ།འདྲེན་མཁན་སྐྱབས་ཡུལ་རང་ཉིད་འཇིགས་པ་ཐམས་ཅད་ལས་མ་
གྲོལ་ན། གཞན་འཇིགས་པ་ཐམས་ཅད་ལས་སྒྲོལ་མི་ནུས། སྟོན་པ་སངས་རྒྱས་
ནི་འཇིགས་པ་ཐམས་ཅད་ལས་གྲོལ་བ་ཡིན་ཏེ། སྔོན་མུ་སྟེགས་པ་དྲུག་སོགས་
ཀྱིས་སངས་རྒྱས་བཅོམ་ལྡན་འདས་ལ་ཆོ་འཕྲུལ་འགྲན་པའི་ཟླ་གཙུགས་ཀྱང་
འགྲན་མ་བཟོད་པ་དང་། ལྷས་བྱིན་གྱིས་སངས་རྒྱས་དཀྲོང་བར་བསམས་ཏེ་
སྒྱོགས་རྡོ་འཕངས་ཀྱང་གནོད་མ་ཐུབ་པ་དང་། རྒྱལ་བོའི་ཁབ་ཏུ་མ་སྐྱེས་དགྲས་
གླང་བོ་ནོར་སྐྱོང་གཏུམ་པོ་སྨྱོན་པ་རྦད་པ་ན། དགྲ་བཅོམ་པ་གཞན་ཐམས་
ཅད་འཇིགས་ནས་ནམ་མཁའ་ལ་འཕུར་ཡང་། སངས་རྒྱས་ཉིད་ནི་འཇིགས་
པ་མེད་པར་བཏུལ་བར་མཛད་པ་དང་། ཁྱིམ་བདག་དཔལ་སྦས་ཀྱིས་མེ་དོང་
དུ་བསྐྱུར་བའི་ཐབས་བཤམས་པ་དང་། ཞལ་ཟས་ལ་དུག་བཏབ་ཀྱང་གླགས་མ་
རྙེད་པའི་རབས་རྒྱས་པར་གསུངས་པ། དེ་དག་ཀྱང་སྒྲིབ་གཉིས་ས་བོན་བག་
ཆགས་དང་བཅས་པ་སྤངས་པའི་སྟོབས་ཀྱིས་རང་འཇིགས་པ་ཐམས་ཅད་ལས་
གྲོལ་བའི་རྟགས་ཡིན་ནོ། །
རྒྱུ་མཚན་གཉིས་པ་ནི། གཞན་འཇིགས་པ་ཐམས་ཅད་ལས་སྒྲོལ་བའི་
ཐབས་ལ་མཁས་པ་ཡིན་ཏེ། རང་འཇིགས་པ་ཐམས་ཅད་ལས་གྲོལ་ཀྱང་
གཞན་སྐྱོབ་པའི་ཐབས་ལ་མི་མཁས་ན། མ་ལག་རྡུམ་མའི་བུ་ཆུས་ཁྱེར་བའི་
དཔེ་ལྟར་གཞན་སྐྱོབ་མི་ནུས་མོད། སངས་རྒྱས་བཅོམ་ལྡན་འདས་ནི་གདུལ་
བྱ་འདུལ་བའི་ཐབས་ལ་མཁས་པས། ཞེ་སྡང་ཆེ་ཞིང་སྡིག་པ་ཚབས་ཆེན་

བསགས་པ་སོར་ཕྲེང་ཅན་ལྟ་བུ་དང་། གཏི་མུག་ཆེ་ཞིང་དབང་བོ་རྟུལ་བ་ལམ་
ཆུང་བ་ལྟ་བུ། རྒས་ཤིང་འཁོགས་ལ་དགེ་རྩ་ཆུང་བ་ཁྱིམ་བདག་དཔལ་སྐྱེས་
ལྟ་བུ། འདོད་ཆགས་ཆེ་ཞིང་གཉེན་ལ་དུང་བ་གཅུང་དགའ་བོ་ལྟ་བུ་ཡང་སྒྲོལ་
བར་མཛད་པས་སངས་རྒྱས་དེ་ལྟར་གདུལ་བྱ་འདུལ་བའི་ཐབས་ལ་མཁས་
པའོ༑ ༑
རྒྱུ་མཚན་གསུམ་པ་ནི། ཀུན་ལ་ཐུགས་རྗེ་ཆེན་པོ་ཉེ་རིང་མེད་པར་འཇུག་
པ་ཡིན་ལ། དེ་མེད་ན་གཉེན་གྱི་དོན་མཛད་ལ། དགྲའི་དོན་མི་མཛད་ཀྱང་།
སངས་རྒྱས་བཅོམ་ལྡན་འདས་ལ་ནི་འགྲོ་བ་ཀུན་ལ་ཉེ་རིང་མི་མངའ་བས་སྐུ་
ལ་བདོ་བའི་དགྲ་ལྷས་བྱིན་དང་། རང་གི་རིགས་ཀྱི་སྲས་སྒྲ་གཅན་འཛིན་
གཉིས་ལ་བརྩེ་བའི་ཐུགས་རྗེ་ལ་ཉེ་རིང་གི་ཁྱད་པར་མེད་དེ། ལྷས་བྱིན་གྱིས་
སངས་རྒྱས་ལ་འགྲན་སེམས་ཀྱིས་སྨན་མར་ཟོས་པས་མ་ཞུ་བའི་ནད་ཀྱིས་
མནར་བ་ན། སྟོན་པས་ལྷས་བྱིན་དང་སྒྲ་གཅན་འཛིན་གཉིས་ལ་བྱམས་པའི་
ཐུགས་མཉམ་པའི་བདེན་ཚིག་གསུངས་པས་ནད་ལས་གྲོལ་བ་སོགས་ཀྱིས་ཤེས་
སོ ༑
རྒྱུ་མཚན་བཞི་བ་ནི། ཕན་བཏགས་མ་བཏགས་ལ་ལྟོས་པ་མེད་པར་འགྲོ་
བ་ཐམས་ཅད་ཀྱི་དོན་མཛད་པ་ཡིན་སྟེ། སྔོན་དགེ་སློང་ནད་ཀྱིས་གདུང་བ་ལུས་
བཤང་གཅིས་གོས་པ་ཞིག་ལ་འཁྲུ་བ་སོགས་ཀྱི་ནད་གཡོག་མཛད་པ་དང་།
བྲམ་ཟེའུ་ཁྱེའུ་མི་སྡུག་པའི་རྟགས་མཚན་བཅོ་བརྒྱད་དང་ལྡན་པ་སྤྲང་བོའི་ཁྱུར་

ཡང་མི་ཚུད་པ་དེ་ལྟ་བུ་དང་། རྒྱལ་བོ་གསལ་རྒྱལ་གྱི་བུ་མོ་རྡོ་རྗེ་མ་ཞེས་པ་
ཕག་གི་གདོང་འདྲ་བའི་མཚན་ངན་དངལྡན་པ་དེ་ལྟ་བུའི་མི་སྡུག་པ་དང་།
ཁྱིམ་བདག་རྟོགས་ལྡན་གྱི་བུ་མོ་ལེགས་འོང་མ་ཞེས་པ་བསོད་ནམས་ཤིན་ཏུ་
དམན་པས། སྐྱེས་ནས་ཁྱིམ་གྱི་མི་ནོར་ཐམས་ཅད་སྟོངས་ལ། སྤྲང་བོར་གྱུར་
སྐབས་དེ་དང་ལྷན་དུ་ཡོད་པའི་སྤྲང་བོའི་ཚོགས་ཀྱིས་ཀྱང་ཟས་མི་རྙེད། མིང་
ཡང་ཉེས་འོང་དུ་ཐོགས་པ། གང་དུ་ཕྱིན་ཀྱང་འཁོར་ས་མེད་པར་སྤྲང་བོའི་
ཁྱུར་ཡང་མ་ཚུད་ཅིང་། གཞན་གྱི་ཉེ་འཁོར་དུ་ཡང་འོང་དུ་མི་འཇུག་པ་སོགས་
བཀྲ་མི་ཤིས་པ་དེ་ཡང་སངས་རྒྱས་ཀྱིས་བསྐྱངས་ཤིང་རྗེས་སུ་བཟུང་སྟེ་སྐྱབས་
མཛད་ཚུལ་གྱི་ལོ་རྒྱུས་རྒྱས་པར་གསུངས་ཡོད་ལ། སངས་རྒྱས་ནི་ཕྱོགས་དང་
རིས་སུ་མ་བོར་བའི་འགྲོ་བ་སེམས་ཅན་རྣམས་ལ་ཐུགས་བརྩེ་བ་བྱམས་པའི་
སྤྱན་གྱིས་གཟིགས་པར་མ་ཟད། འགྲོ་བ་ཉམ་ཐག་པ་ལ་ལྷག་པར་བརྩེ་བའི་
དབང་གིས་སྐྱབས་མ་བཅོལ་ཡང་སྐྱབས་ངེས་པར་མཛད་པ་ཡིན་ནོ། །
ཆོས་དཀོན་མཆོག་ངོས་བཟུང་བ།
གཉིས་པ་ཆོས་དཀོན་མཆོག་ལ། མཚན་ཉིད། དབྱེ་བ། ས་མཚམས་གསུམ་
མོ༑ ༑དང་བོ་ནི། བསམ་མེད་གཉིས་མེད་སོགས་ཡོན་ཏན་བརྒྱད་དང་ལྡན་པའི་
འཕགས་རྒྱུད་ཀྱི་རྣམ་བྱང་བདེན་པ། ཆོས་དཀོན་མཆོག་གི་མཚན་ཉིད། ཆོས་
དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། བསམ་དུ་མེད་པའི་

ཡོན་ཏན། གཉིས་སུ་མེད་པའི་ཡོན་ཏན། རྟོག་པ་མེད་པའི་ཡོན་ཏན། དག་
པའི་ཡོན་ཏན། གསལ་བའི་ཡོན་ཏན། གཉེན་པོའི་ཡོན་ཏན། འགོག་བདེན་
གྱི་ཡོན་ཏན། ལམ་བདེན་གྱི་ཡོན་ཏན་རྣམས་དང་ལྡན་པའི་ཕྱིར་ཏེ། རྒྱུད་བླ་
མ་ལས། བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་
ཉིད་ཀྱིས། །གང་ཞིག་གང་གིས་ཆགས་བྲལ་བ། །བདེན་གཉིས་མཚན་ཉིད་
ཅན་དེ་ཆོས། །ཞེས་གསུངས་པའི་ཕྱིར། ཆོས་དཀོན་མཆོག་གི་ཡོན་ཏན་བརྒྱད་
ཀྱི་དོན་རྒྱས་པར་བཤད་པ།
༡ བསམ་དུ་མེད་པའི་ཡོན་ཏན།
འགོག་པའི་བདེན་པ་རང་བཞིན་རྣམ་དག་གི་ཆ་དེ་ཉིད་མཐའ་བཞི་གང་
དུ་ཡང་བརྟག་པར་མི་ནུས་པ་སྟེ་བསམ་དུ་མེད་པ་དང་། རྗོད་བྱེད་ཀྱི་སྒྲ་དང་།
ཡུལ་སོ་སོའི་སྐད་དང༌། འདིའི་དོན་ནི་འདིའོ་ཞེས་ངེས་ཚིག་ལ་བརྟེན་ནས་
རྟོགས་ཚུལ་རྫོགས་པའི་ཚུལ་གྱིས་རྟོགས་པ་བྲལ་བས་གཞན་ལ་བརྟེན་ནས་རྟོགས་
བྱ་མ་ཡིན་ལ། གཉིས་སྣང་ནུབ་པའི་འཕགས་པའི་མཉམ་གཞག་ཡེ་ཤེས་ཀྱི་
རྟོགས་བྱ་ཡིན་ཏེ། རྒྱུད་བླ་དར་ཊཱིཀ་ལས། མཐའ་བཞིར་བརྟག་པར་བྱ་བ་མིན་
པའི་ཕྱིར་དང་། སྒྲ་རྟོག་གི་རྟོགས་ཚུལ་རྫོགས་པར་བརྗོད་བྱ་མིན་པའི་ཕྱིར་
དང་༑ འཕགས་པས་མཉམ་གཞག་སོ་སོ་རང་གིས་མཁྱེན་པའི་ཕྱིར་བསམ་མེད་
ཉིད་ཅེས་བྱའོ། །ཞེས་དང་། རྒྱུད་བླ་མ་ལས། བརྟག་མིན་ཕྱིར་དང་བརྗོད་མིན་
ཕྱིར༑ ༑འཕགས་པས་མཁྱེན་ཕྱིར་བསམ་མེད་ཉིད། །ཅེས་གསུངས་པའི་ཕྱིར།
༢ གཉིས་སུ་མེད་པའི་ཡོན་ཏན།

སྡུག་བསྔལ་གྱི་རྩ་བ་ཟག་བཅས་ཀྱི་ལས་དང་། ཆགས་སོགས་ཉོན་མོངས་
པ་ཅི་རིགས་པའི་ས་བོན་དང་བྲལ་བའི་སོ་སོ་བརྟགས་པའི་སྤངས་པ་ཡིན་པའི་
ཕྱིར་ཏེ། རྒྱུད་བླ་དར་ཊཱིཀ་ལས། རྩ་བ་ལས་དང་ཉོན་མོངས་པ་གཉིས་ཅི་རིགས་
པ་མེད་པ་དང་། ཞེས་དང་། རྒྱུད་བླ་མ་ལས། ཞི་ཉིད་གཉིས་མེད། ཅེས་
གསུངས་པའི་ཕྱིར།
༣ རྟོག་མེད་ཀྱི་ཡོན་ཏན།
འབྲས་བུ་སྡུག་བསྔལ་དང་། རྒྱུ་ལས་དང་ཉོན་མོངས་གཞན་ཐམས་ཅད་
འབྱུང་བའི་གཞི་ཚུལ་མིན་ཡིད་བྱེད་ཀྱི་རྣམ་རྟོག་ཀུན་བཏགས་དང་། ལྷན་
སྐྱེས་ཅི་རིགས་པ་གཉེན་པོའི་སྒོ་ནས་བཅོམ་པ་ལ་རྟོག་མེད་ཀྱི་ཡོན་ཏན་ཞེས་བྱ་
སྟེ༑ རྒྱུད་བླ་དར་ཊཱིཀ་ལས། སྡུག་བསྔལ་གྱི་གཞི་བདེན་པར་ཞེན་པ་ཚུལ་བཞིན་
མ་ཡིན་པའི་ཡིད་ལ་བྱེད་པ་ཀུན་བཏགས་དང་། ལྷན་སྐྱེས་ཀྱི་ས་བོན་ཅི་རིགས་
པ་གཉེན་པོས་བཅོམ་པའི་སྒོ་ནས་ཞི་བ་གློ་བུར་རྣམ་དག་གི་འགོག་པའོ། །ཞེས་
དང་༑ རྒྱུད་བླ་མ་ལས། རྟོག་མེད་དེ། ཞེས་གསུངས་པའི་ཕྱིར།
༤ དག་པའི་ཡོན་ཏན།
རིགས་ངེས་ཐེག་ཆེན་མཐོང་ལམ་བར་ཆད་མེད་ལམ་དེ་མཐོང་སྤངས་
ཉོན་མོངས་དང་བྲལ་བས་ན་དག་པ་སྟེ། རྒྱུད་བླ་དར་ཊཱིཀ་ལས། བདག་མེད་
མངོན་སུམ་དུ་རྟོགས་པའི་ཤེས་རབ་ཉིད་སྒྲིབ་པའི་ས་བོན་ཅི་རིགས་པའི་དྲི་མ་
མེད་པའོ། །ཞེས་གསུངས་པའི་ཕྱིར།
༥ གསལ་བའི་ཡོན་ཏན།

ཆོས་ཐམས་ཅད་ཀྱི་ཆོས་ཉིད་མངོན་སུམ་དུ་རྟོགས་པས་ན་གསལ་བ་སྟེ།
རྒྱུད་བླ་དར་ཊཱིཀ་ལས། དེ་ཁོ་ན་ཉིད་མངོན་སུམ་དུ་རྟོགས་པའི་ཡེ་ཤེས་ཀྱི་
འོད་ཟེར་གྱི་སྣང་བ་དང་ལྡན་པའོ། །ཞེས་གསུངས་པའི་ཕྱིར།
༦ གཉེན་པོའི་ཡོན་ཏན།
མཐོང་ལམ་བར་ཆད་མེད་ལམ་རང་གི་ངོས་སྐལ་གྱི་སྤངས་བྱ་སྒྲིབ་པའི་
གཉེན་པོར་བྱེད་པས་ན་གཉེན་པོའི་ཡོན་ཏན་སྟེ། ཕར་ཕྱིན་མཐའ་དཔྱོད་
ལས༑ གེགས་རང་གི་ངོས་སྐལ་གྱི་སྒྲིབ་པའི་གཉེན་པོ་བྱེད་པས་ན་གཉེན་པོའི་
ཁྱད་པར་གྱི་ཡོན་ཏན་ཞེས་གསུངས་པའི་ཕྱིར། དག་གསལ་གཉེན་གསུམ་གྱི་
ཡོན་ཏན་ཉི་མའི་དཀྱིལ་འཁོར་དང་དཔེ་ཆོས་མཐུན་སྦྱར་བ་ནི། ཕར་ཕྱིན་
མཐའ་དཔྱོད་ལས། དཔེར་ན། ཉི་མའི་དཀྱིལ་འཁོར་དག་པ་དང་།ཆོས་
གཞན་གསལ་བ་དང་། མུན་པའི་གཉེན་པོ་བྱེད་པ་གསུམ་བཞིན་ཡིན་པའི་
ཕྱིར༑ ཞེས་དང་། རྒྱུད་བླ་མ་ལས། དག་སོགས་གསུམ་ནི་ཉི་བཞིན་ནོ། །
ཞེས་གསུངས་པའི་ཕྱིར།
༧ འགོག་བདེན་གྱི་ཡོན་ཏན།
ཡོན་ཏན་བརྒྱད་ཀྱི་གྲངས་སུ་ཆགས་པ་དང་བྲལ་བ་འགོག་པའི་བདེན་པ་
ཞེས་རང་ལྡོག་ནས་གཅིག་བགྲང་བ་མ་གཏོགས། དང་བོ་གསུམ་འགོག་བདེན་
གྱི་ཡོན་ཏན་ཡིན། འགོག་བདེན་ལ་ཡང་རང་བཞིན་རྣམ་དག་གི་ཆ་དང་གློ་
བུར་རྣམ་དག་གི་ཆ་གཉིས་ཡོད། བསམ་མེད་ཀྱི་ཡོན་ཏན་རང་བཞིན་རྣམ་
དག་གི་ཆ་ཡིན་ལ། གཉིས་མེད་དང་རྟོག་མེད་ཀྱི་ཡོན་ཏན་གློ་བུར་རྣམ་དག་

གི་ཆ་ཡིན་ནོ། །
༨ ལམ་བདེན་གྱི་ཡོན་ཏན།
ཆགས་པ་དང་བྲལ་བར་བྱེད་པའི་ལམ་གྱི་བདེན་པ་ཞེས་ཡོན་ཏན་བརྒྱད་
ཀྱི་གྲངས་སུ་བགྲང་བ་ལས་དག་གསལ་གཉེན་གསུམ་ལ་ལམ་བདེན་གྱི་ཡོན་
ཏན་ཟེར། ལམ་བདེན་ནི་རྒྱུ་ཡིན་ལ་འགོག་བདེན་དེའི་འབྲས་བུ་ཡིན་ནོ། །
གཉིས་པ། ཆོས་དཀོན་མཆོག་ལ་དབྱེ་ན་གཉིས་ཡོད་དེ།
འགོག་བདེན་དང་། ལམ་བདེན་ནོ། །རང་ཐོབ་བྱེད་ཀྱི་ཐབས་སུ་གྱུར་པའི་
བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པའི་སོ་སོར་བརྟགས་འགོག་
དེ༑ འགོག་བདེན་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་འགོག་བདེན་
དང་༑ རང་རྒྱལ་གྱི་འགོག་བདེན། ཐེག་ཆེན་གྱི་འགོག་བདེན་དང་གསུམ་ཡོད།
འགོག་བདེན་ཐོབ་བྱེད་ཀྱི་ཐབས་སུ་གྱུར་པའི་ལམ་གྱི་ཆ་ནས་བཞག་པའི་
འཕགས་ལམ་དེ། ལམ་བདེན་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་ལམ་
བདེན་དང་། རང་རྒྱལ་གྱི་ལམ་བདེན། ཐེག་ཆེན་གྱི་ལམ་བདེན་དང་གསུམ་
ཡོད༑ ཡང་སྒྲས་བརྗོད་རིགས་ཀྱིས་དབྱེ་ན། ཀུན་རྫོབ་པའི་ཆོས་དཀོན་མཆོག་
དང་༑ དོན་དམ་པའི་ཆོས་དཀོན་མཆོག་གཉིས་ཡོད། དང་བོ་ནི། གསུང་རབ་
ཡན་ལག་བཅུ་གཉིས་ལྟ་བུ། གཉིས་པ་ནི། འགོག་བདེན་དང་ལམ་བདེན་ལྟ་
བུའོ༑ །སྒྲས་བརྗོད་རིགས་སྦྱར་བའི་དགོས་པ་ཀུན་རྫོབ་པའི་ཆོས་དཀོན་མཆོག་
ཡིན་ན་ཆོས་དཀོན་མཆོག་མ་ཡིན་པའི་ཁྱབ་པ་ཤེས་པའི་ཆེད་ཡིན། གསུམ་པ་
ས་མཚམས་ནི། ཉན་ཐོས་མཐོང་ལམ་ནས་སངས་རྒྱས་ཀྱི་སའི་བར་རོ། །

དགེ་འདུན་དཀོན་མཆོག་ངོས་བཟུང་བ།
གསུམ་པ་དགེ་འདུན་དཀོན་མཆོག་ལ། མཚན་ཉིད། དབྱེ་བ། ས་མཚམས་
དང་གསུམ། དང་བོ་ནི། རིག་གྲོལ་གྱི་ཡོན་ཏན་བརྒྱད་དང་ལྡན་པའི་འཕགས་
པ༑ ཐེག་ཆེན་དགེ་འདུན་དཀོན་མཆོག་གི་མཚན་ཉིད། ཐེག་ཆེན་གྱི་དགེ་
འདུན་དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། ཇི་ལྟ་བ་རིག་
པའི་ཡོན་ཏན། ཇི་སྙེད་པ་རིག་པའི་ཡོན་ཏན། སོ་སོ་རང་རིག་པའི་ཡོན་ཏན།
ཆགས་སྒྲིབ་ལས་གྲོལ་བའི་ཡོན་ཏན། ཐོགས་སྒྲིབ་ལས་གྲོལ་བའི་ཡོན་ཏན།
དམན་སྒྲིབ་ལས་གྲོལ་བའི་ཡོན་ཏན། རིག་པའི་ཡོན་ཏན། གྲོལ་བའི་ཡོན་ཏན་
དང་བརྒྱད་ཡོད་པའི་ཕྱིར་ཏེ། རྒྱུད་བླ་མ་ལས། ཇི་ལྟ་ཇི་སྙེད་ནང་གི་ནི། །ཡེ་
ཤེས་གཟིགས་པ་དག་པའི་ཕྱིར། །བློ་ལྡན་ཕྱིར་མི་ལྡོག་པའི་ཚོགས། །བླ་མེད་
ཡོན་ཏན་དང་ལྡན་ཉིད། །ཅེས་གསུངས་པའི་ཕྱིར། དགེ་འདུན་དཀོན་མཆོག་
གི་ཡོན་ཏན་བརྒྱད་ཀྱི་དོན་རྒྱས་པར་བཤད་པ།
༡ ཇི་ལྟ་བ་རིག་པའི་ཡོན་ཏན།
ཆོས་ཐམས་ཅད་བདེན་པས་སྟོང་བ་མངོན་སུམ་དུ་གཟིགས་པས་ན་ཇི་ལྟ་
བ་རིག་པའི་ཡོན་ཏན་ཏེ། རྒྱུད་བླ་དར་ཊཱིཀ་ལས། གང་ཟག་དང་ཕུང་བོས་
བསྡུས་པའི་འགྲོ་བ་རང་བཞིན་གྱིས་ཞི་བའི་ཆོས་ཉིད་དུ་སྟེ་རང་བཞིན་གྱིས་
སྟོང་བར་མངོན་སུམ་དུ་རྟོགས་པའི་ཕྱིར་ཇི་ལྟ་བ་ཉིད་གཟིགས་པའོ། །ཇི་ལྟ་བ་
གཟིགས་པ་དེ་ཡང་རྒྱུ་གཉིས་ལས་སྐྱེས་ཏེ། སེམས་རང་བཞིན་གྱིས་ནི་ཡོངས་
སུ་དག་པར་གཟིགས་པའི་ཕྱིར་དང་། ཉོན་མོངས་གདོད་ནས་ཟད་པ་སྟེ་རང་

བཞིན་གྱིས་ཟད་ཅིང་མ་གྲུབ་པར་རྟོགས་པའི་ཕྱིར་རོ། །ཞེས་དང་། རྒྱུད་བླ་མ་
ལས༑ འགྲོ་བ་ཞི་བའི་ཆོས་ཉིད་དུ། །རྟོགས་ཕྱིར་ཇི་ལྟ་ཉིད་དེ་ཡང་། །རང་
བཞིན་གྱིས་ནི་ཡོངས་དག་ཕྱིར། །ཉོན་མོངས་གདོད་ནས་ཟད་ཕྱིར་རོ། །ཞེས་
གསུངས་པའི་ཕྱིར།
༢ ཇི་སྙེད་པ་རིག་པའི་ཡོན་ཏན།
མཉམ་གཞག་གི་སྐབས་སུ་སྟོང་ཉིད་མངོན་སུམ་དུ་གཟིགས་པ་ལ་བརྟེན་
ནས་རྗེས་ཐོབ་ཏུ་སེམས་ཀྱི་རྒྱུད་ལ་ཁམས་དེ་བཞིན་གཤེགས་པའི་སྙིང་བོ་ཡོད་
པར་གཟིགས་པས་ན་ཇི་སྙེད་པ་རིག་པའི་ཡོན་ཏན་ཏེ། རྒྱུད་བླ་དར་ཊཱིཀ་ལས།
བྱང་ཆུབ་སེམས་དཔའ་འཕགས་པ་རྣམས་ཀྱིས་ཤེས་བྱའི་དངོས་པོ་མཐའ་དག་
གི་དེ་ཁོ་ན་མཐར་ཐུག་པར་མཉམ་གཞག་ཏུ་རྟོགས་པ་ལ་བརྟེན་ནས། འཇིག་
རྟེན་ལས་འདས་པའི་ཤེས་རབ་ཀྱིས་སེམས་ཅན་ཐམས་ཅད་ལ་ཐ་ན་དུད་
འགྲོའི་སྐྱེ་གནས་སུ་གྱུར་པ་རྣམས་ལ་ཡང་དེ་བཞིན་གཤེགས་པའི་སྙིང་བོ་དྲི་མ་
དང་བཅས་པའི་དེ་བཞིན་ཉིད་ཡོད་པ་ཉིད་མཐོང་བ་ལས་རིག་པར་བྱའོ། །
ཞེས་དང་། རྒྱུད་བླ་མ་ལས། ཤེས་བྱ་མཐར་ཐུག་རྟོགས་པའི་བློས། །ཐམས་
ཅད་མཁྱེན་པའི་ཆོས་ཉིད་ནི། །སེམས་ཅན་ཐམས་ཅད་ལ་ཡོད་པར། །མཐོང་
ཕྱིར་ཇི་སྙེད་ཡོད་པ་ཉིད། །ཅེས་གསུངས་པའི་ཕྱིར།
༣ སོ་སོ་རང་རིག་པའི་ཡོན་ཏན།
ཇི་ལྟ་ཇི་སྙེད་ཀྱིས་བསྡུས་པའི་ཆོས་ཐམས་ཅད་འཕགས་པ་རྣམས་ཀྱིས་
མངོན་སུམ་དུ་རྟོགས་པ་དེ་སོ་སོ་རང་གིས་རིག་པས་མཐོང་བས་ན་སོ་སོ་རང་

རིག་པའི་ཡོན་ཏན་དང་། སོ་སོ་རང་རིག་ཅེས་པའི་སོ་སོ་ནི་སྒྲ་སྤྱི་དང་དོན་
སྤྱི་མ་འདྲེས་པ་དང་། རང་རིག་ཅེས་པ་ནི་འཕགས་པ་རང་གིས་གཟིགས་པ་
ལྟར་སོ་སྐྱེས་ཀྱི་སྒྲ་རྟོག་གིས་ཡུལ་དུ་བྱེད་མི་ནུས་པའི་དོན་ཡིན། ཡང་ན་ནང་
ཅེས་པ་ནི། འཕགས་པ་ནང་ཕན་ཚུན་དང་རང་ཉིད་ཀྱིས་ཇི་ལྟ་བ་བཞིན་
གཟིགས་པའི་དོན་ནོ། །རྒྱུད་བླ་དར་ཊཱིཀ་ལས། དེ་ལྟར་ཤེས་བྱ་ཇི་ལྟ་བ་དང་ཇི་
སྙེད་པ་འཕགས་པ་རྣམས་ཀྱིས་མངོན་སུམ་དུ་རྟོགས་པ་གང་ཡིན་པ་དེ་སོ་སོ་
རང་གིས་རིག་པའི་ཡེ་ཤེས་ཀྱིས་མཐོང་བ་ཉིད་དོ། །ཞེས་དང་། རྒྱུད་བླ་མ་ལས།
དེ་ལྟར་རྟོགས་པ་གང་ཡིན་དེ། །སོ་སོར་རང་ཤེས་མཐོང་བ་ཉིད། །ཅེས་
གསུངས་པའི་ཕྱིར།
༤ ཆགས་སྒྲིབ་ལས་གྲོལ་བའི་ཡོན་ཏན།
ཇི་ལྟ་བ་གཟིགས་པའི་ཡེ་ཤེས་ཀྱིས་དྲི་མ་མེད་པའི་དབྱིངས་ཆོས་ཉིད་
མངོན་སུམ་དུ་རྟོགས་པས་ན་ཆགས་སྒྲིབ་ལས་གྲོལ་བའི་ཡོན་ཏན་དེ། སྐབས་
བཞི་བའི་མཐའ་དཔྱོད་དུ་དྲངས་པའི་རྒྱུད་བླ་ཐོགས་འགྲེལ་ལས། དེ་ལ་ཇི་ལྟ་
བ་བཞིན་ཡོད་པ་ཉིད་ཀྱིས་སེམས་ཅན་གྱི་ཁམས་རང་བཞིན་གྱིས་རྣམ་པར་དག་
པའི་ཡུལ་ཅན་གྱི་ཕྱིར་ན་ཆགས་པ་མེད་པ་ཡིན་ལ། ཞེས་དང་། རྒྱུད་བླ་མ་
ལས༑ དྲི་མེད་དབྱིངས་ལ་ཆགས་མེད་དང་། ཞེས་གསུངས་པའི་ཕྱིར།
༥ ཐོགས་སྒྲིབ་ལས་གྲོལ་བའི་ཡོན་ཏན།
ཤེས་བྱ་མཐའ་ཡས་པ་ལ་ཆོས་ཉིད་གནས་པར་མཁྱེན་པས་ཐོགས་སྒྲིབ་
ལས་གྲོལ་བ་ཡིན་ཏེ། མཐའ་དཔྱོད་དུ་དྲངས་པའི་རྒྱུད་བླ་ཐོགས་འགྲེལ་ལས།

ཇི་སྙེད་པ་ཡོད་པ་ཉིད་ཀྱིས་ཤེས་བྱའི་དངོས་པོ་མཐའ་མེད་པའི་ཡུལ་ཅན་གྱི་
ཕྱིར་ན་ཐོགས་པ་མེད་པ་ཡིན་ནོ། །ཞེས་དང་། རྒྱུད་བླ་མ་ལས། ཐོགས་མེད་
ཕྱིར་ཏེ་དག་པ་ཡིན། ཞེས་གསུངས་པའི་ཕྱིར།
༦ དམན་སྒྲིབ་ལས་གྲོལ་བའི་ཡོན་ཏན།
མཉམ་རྗེས་གཉིས་ཀྱིས་རིམ་བཞིན་ཇི་ལྟ་བ་དང་ཇི་སྙེད་པ་ལེགས་པར་
གཟིགས་ཤིང་ཆགས་ཐོགས་ཀྱི་སྒྲིབ་པ་ལས་གྲོལ་བའི་གཟིགས་པ་དག་པས་བླ་
ན་མེད་པའི་སངས་རྒྱས་ཀྱི་ཡེ་ཤེས་དང་ཉེ་བས་ལུས་ཅན་ཀུན་གྱིས་སྐྱབས་བྱེད་
པས་ན་དམན་སྒྲིབ་ལས་གྲོལ་བའི་ཡོན་ཏན་ཡིན་ཏེ། རྒྱུད་བླ་དར་ཊཱིཀ་ལས།
ཇི་ལྟ་བ་དང་། ཇི་སྙེད་པ་དང་། ནང་གི་ཡེ་ཤེས་གཟིགས་པ་དག་པས་ན་
སངས་རྒྱས་ཀྱི་ཡེ་ཤེས་བླ་ན་མེད་པའི་ཕྱིར་དེ་དང་ཉེ་བར་གྱུར་པས་བྱང་ཆུབ་
སེམས་དཔའ་འཕགས་པ་ཕྱིར་མི་ལྡོག་པ་ནི་ལུས་ཅན་ཀུན་གྱི་སྐྱབས་ཡིན་པས་
དམན་པའི་སྒྲིབ་པ་ལས་གྲོལ་བའོ། །ཞེས་དང་། རྒྱུད་བླ་མ་ལས། ཡེ་ཤེས་
གཟིགས་པ་དག་པས་ན། །སངས་རྒྱས་ཡེ་ཤེས་བླ་མེད་ཕྱིར། །འཕགས་པ་ཕྱིར་
མི་ལྡོག་པ་ནི། །ལུས་ཅན་ཀུན་གྱི་སྐྱབས་ཡིན་ནོ། །ཞེས་གསུངས་པའི་ཕྱིར།
༧ རིག་པའི་ཡོན་ཏན།
དང་བོ་གསུམ་རིག་པའི་ཡོན་ཏན་ཡིན་ལ། ཇི་ལྟ་བ་དང་། ཇི་སྙེད་པའི་
གནས་ལུགས་མངོན་སུམ་དུ་རྟོགས་པའི་ཡོན་ཏན་དང་ལྡན་པས་གཞན་རྒྱུད་
ཀྱིས་རྨོངས་པ་སེལ་ནུས་ཤིང་སེམས་ཅན་ཐམས་ཅད་ཀྱི་རྒྱུད་ལ་འཚང་རྒྱ་རུང་
གི་རིགས་ཡོད་པར་མཁྱེན་པའི་ཡོན་ཏན་དང་ལྡན་པས་སོ། །

༨ གྲོལ་བའི་ཡོན་ཏན།
ཕྱི་མ་གསུམ་ནི་གྲོལ་བའི་ཡོན་ཏན་ཡིན་ཏེ། རང་བཞིན་གྱིས་དྲི་མ་མེད་
པའི་དབྱིངས་ལ་བདེན་པར་ཞེན་པའི་ཆགས་པ་མེད་པ་དང་ཤེས་བྱ་ཐམས་
ཅད་ལ་ཐོགས་པ་མེད་པ། འཇིགས་སྲེད་དང་རང་དོན་ཡིད་བྱེད་སྐྱེ་བའི་གོ་
སྐབས་བཅོམ་པས་ཆགས་ཐོགས་དམན་གསུམ་གྱི་སྒྲིབ་པ་ལས་གྲོལ་བས་ན་
གྲོལ་བའི་ཡོན་ཏན་ནོ། །
ཆགས་སྒྲིབ་དང་ཐོགས་སྒྲིབ་གཉིས་ཀ ཉོན་སྒྲིབ་དང་ཤེས་སྒྲིབ་གཉིས་ལ་
སྦྱོར་ཚུལ་ཡོད་མོད། རང་རེའི་ཀུན་མཁྱེན་ཡིག་ཆ་ལ་ཆགས་ཐོགས་ཀྱི་སྒྲིབ་པ་
གཉིས་ཀ་ཤེས་སྒྲིབ་ཀྱི་རྣམ་གྲངས་སུ་བཞེད་དེ། སྐབས་བཞི་བའི་མཐའ་དཔྱོད་
ལས༑ ཆགས་སྒྲིབ་དང་ཐོགས་སྒྲིབ་གཉིས་ཀྱང་སྒྲིབ་པ་ཡིན་པའི་ཕྱིར་ན་མ་ཁྱབ།
རྟགས་གྲུབ་སྟེ། དེ་གཉིས་ཤེས་སྒྲིབ་ཀྱི་རྣམ་གྲངས་ཡིན་པའི་ཕྱིར། ཞེས་
གསུངས་པའི་ཕྱིར།
གཉིས་པ་དགེ་འདུན་དཀོན་མཆོག་ལ་དབྱེ་ན་གཉིས་ཡོད། དང་བོའི་
མཚན་ཉིད་སྔར་བཤད་ཟིན། རིག་གྲོལ་གྱི་ཡོན་ཏན་གཉིས་དང་ལྡན་པའི་
འཕགས་པ། ཐེག་དམན་དགེ་འདུན་དཀོན་མཆོག་གི་མཚན་ཉིད། དེ་ལ་
དབྱེ་ན། ཉན་ཐོས་འཕགས་པ་དང་། རང་རྒྱལ་འཕགས་པ་གཉིས་ཡོད།
གསུམ་པ། ས་མཚམས་ནི་མཐོང་ལམ་ཡན་ཆད་ན་ཡོད་དེ། རྒྱུད་བླ་དར་
ཊཱིཀ་ལས། སྟོན་པའི་བསྟན་པ་ལས་གཞན་གྱིས་བཀྲི་བར་མི་ནུས་པའི་དགེ་
འདུན་དཀོན་མཆོག་མཐོང་ལམ་ཐོབ་པ་ནས་འཇོག་པར་ཤེས་པར་བྱའོ། །

ཞེས་གསུངས་པའི་ཕྱིར།
གསུང་རབ་སྤྱི་ལས་སྐྱབས་གསུམ་དུ་འཇོག་པའི་རྒྱུ་མཚན།
གསུམ་པ། གསུང་རབ་སྤྱི་ལས་སྐྱབས་གསུམ་དུ་འཇོག་པའི་རྒྱུ་མཚན་ནི།
བཅོམ་ལྡན་འདས་ཀྱིས་དགོངས་པ་དོན་གང་གིས་གདུལ་བྱ་གང་གི་དབང་དུ་
བྱས་ནས་སྐྱབས་གསུམ་གྱི་རྣམ་གཞག་མཛད་ཅེ་ན། གང་ཟག་དྲུག་གི་དབང་
དུ་མཛད་ནས་སྐྱབས་གསུམ་གྱི་རྣམ་པར་བཞག་པ་ཡིན། འཇོག་ཚུལ་འདི་
དོན་དམ་པའི་སྐྱབས་ཁོ་ནའི་དབང་དུ་བྱས་པ་མིན་ལ། གདུལ་བྱ་ཐེག་པ་
གསུམ་ལ་རིམ་གྱིས་གཞུག་པའི་ཆེད་དུ་གཙོ་བོ་ཀུན་རྫོབ་པའི་སྐྱབས་ཀྱི་དབང་
དུ་བྱས་པ་ཡིན། སྟོན་པ་ཡང་དག་པར་རྫོགས་པའི་སངས་རྒྱས་རང་རྒྱུད་ལ་
ཐོབ་བྱའི་འབྲས་བུའི་སྐྱབས་སུ་དོན་དུ་གཉེར་བ་ཐེག་པ་ཆེན་པོའི་རིགས་ཅན་
དང་༑ བསྟན་པ་དམ་པའི་ཆོས་དཀོན་མཆོག་རྟེན་འབྲེལ་ཟབ་མོའི་དོན་
རྟོགས་པས་འཁོར་བའི་སྡུག་བསྔལ་ཟད་པ་རང་རྒྱུད་ལ་ཐོབ་བྱའི་འབྲས་བུའི་
སྐྱབས་སུ་དོན་དུ་གཉེར་བ་རང་སངས་རྒྱས་ཀྱི་རིགས་ཅན་དང་། སྲིད་པ་ཐ་
མའི་ཚེ་གཞན་གྱི་སྒྲའི་རྗེས་སུ་འབྲངས་ནས་དགྲ་བཅོམ་ཐོབ་པ་སློབ་མ་དགྲ་
བཅོམ་པའི་རྒྱུད་ཀྱི་འབྲས་བུ་རང་རྒྱུད་ལ་ཐོབ་བྱའི་འབྲས་བུའི་སྐྱབས་སུ་དོན་
དུ་གཉེར་བ་ཉན་ཐོས་ཀྱི་རིགས་ཅན་ཏེ། རིགས་ཅན་གསུམ་གྱི་རང་རྒྱུད་ལ་
ཐོབ་བྱའི་དབང་དུ་བྱས་ནས་འབྲས་བུའི་སྐྱབས་གསུམ་རྣམ་པར་བཞག་ལ།
གཞན་རྒྱུད་ལ་གྲུབ་ཟིན་པའི་དཀོན་མཆོག་གསུམ་རིགས་ཅན་གསུམ་ག་ལ་ལྟོས་
ནས་རྒྱུའི་སྐྱབས་དང་། ལམ་དུ་མ་ཞུགས་ཀྱང་དཀོན་མཆོག་ལ་སོ་སོར་བྱ་བ་
བྱེད་པར་མོས་པ་ལ་ལྟོས་ནས་སྐྱབས་གསུམ་སོ་སོར་རྒྱུའི་སྐྱབས་སུ་རྣམ་པར་

བཞག་པ་ཡིན། ཕར་ཕྱིན་སྐབས་དང་བོའི་མཐའ་དཔྱོད་ལས། སྐྱབས་གསུམ་དུ་
འཇོག་པའི་རྒྱུ་མཚན་ཡོད་དེ། ཐེག་པ་གསུམ་གྱི་རིགས་ཅན་གསུམ་དང༌།
སངས་རྒྱས་སོགས་ལ་བསྙེན་བཀུར་སོགས་ཀྱི་བྱ་བ་བྱེད་འདོད་པའི་གང་ཟག་
གསུམ་དང་དྲུག་གི་དབང་དུ་བྱས་ནས་སྐྱབས་གསུམ་དུ་བཞག་པའི་ཕྱིར། རྒྱུད་
བླ་མ་ལས། ཐེག་པ་གསུམ་དང་བྱེད་གསུམ་ལ། །མོས་པ་རྣམས་ཀྱི་དབང་བྱས་
ནས༑ ༑སྐྱབས་གསུམ་རྣམ་པར་བཞག་པ་ཡིན། །ཞེས་གསུངས་པའི་ཕྱིར།
དཀོན་མཆོག་གི་སྒྲ་དོན་བཤད་པ།
བཞི་བ་དཀོན་མཆོག་གི་སྒྲ་དོན་བཤད་པ་ནི། རཏྣ་ཞེས་པ་རིན་པོ་ཆེ་དང་།
ཡི་གེ་བསྣན་པའི་ངེས་ཚིག་གིས་བཤད་ན་དཀོན་མཆོག་ལ་ཡང་འཇུག་པས་ཆོས་
མཐུན་རྣམ་པ་དྲུག་གི་སྒོ་ནས་ཆོས་མཚུངས་པ་ཡིན་ལ། དང་བོ་ནི། ནོར་བུ་
རིན་པོ་ཆེ་འཇིག་རྟེན་དུ་འབྱུང་བ་དཀོན་པ་དང་ཕྲད་དཀའ་བ་ལྟར་སྐྱབས་
གསུམ་པོ་ཡང་འཇིག་རྟེན་དུ་འབྱུང་དཀོན་པ་དང་དགེ་བའི་རྩ་བ་མ་བསྐྲུན་པ་
རྣམས་དང་ཕྲད་དཀའ་བའི་སྒོ་ནས་ཆོས་མཚུངས། འདིས་སྐྱབས་དང་མཇལ་
བ་ཤིན་ཏུ་དཀོན་པས་ད་ལྟ་སྐྱབས་འགྲོ་ནན་ཏན་བྱེད་དགོས་པ་བསྟན།
གཉིས་པ། ནོར་བུ་ལ་རྡུལ་སོགས་ཀྱི་དྲི་མ་མེད་པ་ལྟར་སྐྱབས་གསུམ་ལ་
གདུལ་བྱ་རྣམས་སྐྱོབ་མི་ནུས་པ་དང་བསླུ་བའི་དྲི་མ་དང་བྲལ་བའི་སྒོ་ནས་ཆོས་
མཐུན། འདིས་འཇིག་རྟེན་པའི་ལྷ་གཞན་ལ་སྐྱོབ་པའི་ནུས་པ་མེད་པའི་སྐྱབས་
སུ་མི་རིགས་པར་བསྟན།
གསུམ་པ། ནོར་བུས་འཇིག་རྟེན་གྱི་དབུལ་བའི་གདུང་བ་སེལ་བ་ལྟར་
སྐྱབས་ཀྱིས་གདུལ་བྱའི་སྡུག་བསྔལ་སེལ་བའི་སྒོ་ནས་ཆོས་མཚུངས། འདིས་

སྐྱབས་གསུམ་ལ་གདུལ་བྱ་སྐྱོབ་པའི་མཐུ་ནུས་ཀྱི་ཡོན་ཏན་དང་ལྡན་པ་བསྟན།
བཞི་བ། ཡིད་བཞིན་གྱི་ནོར་བུ་འཇིག་རྟེན་གྱི་རྒྱན་དུ་གྱུར་པ་ལྟར་སྐྱབས་
གསུམ་པོ་ཐར་བ་དོན་དུ་གཉེར་བའི་གང་ཟག་རྣམས་ཀྱི་རྒྱན་ཡིན་པའི་སྒོ་ནས་
ཆོས་མཚུངས། འདིས་ནི་ཕན་འདོགས་ཆེ་བ་དང་སྐྱབས་བཅོལ་བའི་དགོས་པ་
འགྲུབ་པར་བསྟན།
ལྔ་བ། ནོར་བུ་ནི་འཇིག་རྟེན་གྱི་རྒྱན་གཞན་ལས་མཆོག་ཏུ་གྱུར་པ་ལྟར་
སྐྱབས་གསུམ་ཡང་གཞན་ལས་མཆོག་ཏུ་གྱུར་པའི་སྒོ་ནས་ཆོས་མཚུངས། འདིས་
ནི་ཐུན་མོང་མ་ཡིན་པ་དང་། ཟླ་མེད་པ་དང་སྐྱབས་མཆོག་ཏུ་བསྟན་ཏོ། །
དྲུག་པ། ནོར་བུ་གཞན་གྱིས་བསྟོད་སྨད་སོགས་ཀྱི་དབང་གིས་རྣམ་པ་མི་
འགྱུར་བ་ལྟར་དུ་སྐྱབས་གསུམ་ཡང་ཆགས་སྡང་གིས་གཞན་དབང་དུ་མི་འགྱུར་
བའི་སྒོ་ནས་ཆོས་མཚུངས་པ་ཡིན། འདིས་རྒྱུ་རྐྱེན་གྱིས་འདུས་མ་བྱས་པའི་
རང་བཞིན་དོན་དམ་པའི་བདེན་པ་མངོན་སུམ་དུ་རྟོགས་པས་རབ་ཏུ་ཕྱེ་བ་
ཅན་ཡིན་པར་བསྟན་ཏོ། །རྒྱུད་བླ་མ་ལས། འབྱུང་བ་དཀོན་ཕྱིར་དྲི་མེད་
ཕྱིར༑ ༑མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་
ཕྱིར༑ ༑འགྱུར་བ་མེད་ཕྱིར་དཀོན་མཆོག་ཉིད། །ཅེས་གསུངས་པའི་ཕྱིར།
(༣)ཇི་ལྟར་སྐྱབས་སུ་སོང་བའི་ཚུལ།
གསུམ་པ་ལ་བཞི། ཡོན་ཏན་ཤེས་པ། ཁྱད་པར་ཤེས་པ། ཁས་བླངས་པ།
གཞན་དུ་མི་སྨྲ་བའི་སྒོ་ནས་སྐྱབས་སུ་འགྲོ་ཚུལ་ལོ། །
ཡོན་ཏན་ཤེས་པའི་སྒོ་ནས་སྐྱབས་སུ་སོང་ཚུལ།

དང་བོ་ཡོན་ཏན་ཤེས་ནས་སྐབས་སུ་འགྲོ་བ་ལ། སྐྱབས་ཀྱི་ཡོན་ཏན་དྲན་
དགོས་པས་དེ་ལ་གསུམ། སངས་རྒྱས་ཀྱི་ཡོན་ཏན་དང་། ཆོས་དང་། དགེ་
འདུན་གྱི་ཡོན་ཏན་ནོ། །
སྐུའི་ཡོན་ཏན།
དང་བོ་ལ་བཞི་ལས། སྐུའི་ཡོན་ཏན་ནི། མངོན་རྟོགས་རྒྱན་ལས། ཕྱག་
ཞབས་འཁོར་ལོའི་མཚན་དང་རུས་སྦལ་ཞབས། །ཞེས་སོགས་གསུངས་པ་ལྟར་
མཚན་བཟང་སོ་གཉིས་དང་། ཐུབ་པའི་སེན་མོ་ཟངས་མདོག་དང་། །ཞེས་
སོགས་གསུངས་པ་ལྟར་དཔེ་བྱད་བརྒྱད་ཅུ་སྟེ། རྣམ་སྨིན་གྱི་ཡོན་ཏན་བརྒྱ་རྩ་
བཅུ་གཉིས་པོའི་དོན་རིམ་པ་ལྟར་གང་ལ་ལྡན་པའི་གང་ཟག་དེ་སྐྱེས་བུ་ཆེན་
པོར་མཚོན་བྱེད་ཡིན་པས་ན་མཚན་ཞེས་བྱ་ལ། རང་གང་ལ་ལྡན་པའི་སྐུ་དེའི་
མཛེས་པ་གསལ་བྱེད་ཀྱི་དཔེའི་བྱད་བཞིན་ཡིན་པས་ན་དཔེ་བྱད་ཅེས་བྱའོ། །
ཤིན་ཏུ་མཛེས་ཤིང་མཐོང་ན་ཕན་བདེ་འབྱུང་བའི་བྱིན་རླབས་ཅན་ཡིན་པས་
ན་གཉིས་ཀ་བཟང་བོ་ཞེས་བརྗོད་པ་ཡིན་ནོ། །
མཚན་དཔེའི་ངོ་བོའི་ཡོན་ཏན་དང་། རྒྱུའི་ཡོན་ཏན་སོགས་བསམས་ན་
སྟོབས་ཆེ་བས། རིན་ཆེན་འཕྲེང་བ་ལས་གསུངས་པ་ལྟར། ཉན་རང་དང་ལམ་
མ་ཞུགས་ཕལ་བ་ཀུན་གྱིས་བསོད་ནམས་བཅུ་འགྱུར་གྱིས་སངས་རྒྱས་ཀྱི་སྐུའི་
བ་སྤུའི་ཁུང་བུ་གཅིག་འགྲུབ། བ་སྤུའི་ཁུང་བུ་ཐམས་ཅད་འགྲུབ་པའི་བསོད་
ནམས་བརྒྱ་འགྱུར་གྱིས་དཔེ་བྱད་གཅིག་འགྲུབ། དཔེ་བྱད་ཐམས་ཅད་འགྲུབ་
པའི་བསོད་ནམས་བརྒྱ་འགྱུར་གྱིས་མཚན་བཟང་གཅིག་འགྲུབ། མཚན་བཟང་
གཞན་ཐམས་ཅད་འགྲུབ་པའི་བསོད་ནམས་སྟོང་འགྱུར་གྱིས་མཛོད་སྤུ་འགྲུབ།

མཛོད་སྤུ་འགྲུབ་པའི་བསོད་ནམས་འབུམ་འགྱུར་གྱིས་གཙུག་ཏོར་འགྲུབ། གཙུག་
ཏོར་འགྲུབ་པའི་བསོད་ནམས་བྱེ་བ་བཅུ་འགྱུར་གྱིས་གསུངས་ཚངས་དབྱངས་
འགྲུབ། དེ་ལྟར་བསོད་ནམས་བསམ་གྱིས་མི་ཁྱབ་པའི་འབྲས་བུ་བསམ་གྱིས་མི་
ཁྱབ་པ་འདི་ལ་སྙིང་ཐག་པ་ནས་དད་པ་བྱ་རིགས་ཏེ། ཇི་སྐད་དུ། བསམ་མི་
ཁྱབ་ལ་དད་བྱས་པའི། །རྣམ་པར་སྨིན་པའང་བསམ་མི་ཁྱབ། །ཅེས་གསུངས་
པའི་ཕྱིར།
གཞན་ཡང་དེ་བཞིན་གཤེགས་པའི་མཚན་དང་དཔེ་བྱད་སོགས་སྐུའི་ཆ་
ཤས་རེ་རེས་ཀྱང་གསུང་གི་བྱ་བ་མཛད་ནས་ཆོས་སྟོན་པ་དང་། དེ་བཞིན་དུ་
གཙུག་ཏོར་དང་བ་སྤུ་སོགས་ཀྱིས་ཀྱང་ཐུགས་ཀྱི་བྱ་བ་མཛད་ནས་ཇི་ལྟ་ཇི་སྙེད་
ཀྱི་ཤེས་བྱ་མཐའ་དག་མངོན་སུམ་དུ་གཟིགས་པ་དང་། ཐུགས་མཁྱེན་པའི་ཡེ་
ཤེས་ཀྱི་གར་ཁྱབ་ལ་སྐུ་ཡིས་ཀྱང་ཁྱབ་པ་སོགས་སྐུའི་གསང་བ་བསམ་གྱིས་མི་ཁྱབ་
པ་ཡིན་ཏེ། མདོ་ལས། ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་
ཁྱབ༑ ༑ཅེས་གསུངས། སངས་རྒྱས་ཀྱི་དབུའི་གཙུག་ཏོར་གྱི་ཚད་གཞལ་བ་ན།
བྱང་སེམས་ཤུགས་འཆང་ཞེས་པས་སྟེང་ཕྱོགས་ཀྱི་འཇིག་རྟེན་ཁམས་དཔག་ཏུ་
མེད་པར་རྫུ་འཕྲུལ་གྱིས་སོང་སྟེ་བལྟས་ཀྱང་ད་དུང་དེ་བཞིན་གཤེགས་པའི་
དབུའི་གཙུག་ཏོར་གྱི་རྩེ་མོ་མ་མཐོང་བས་ངལ་ནས་ཚད་མ་རྟོགས་པ་གསང་
བ་བསམ་གྱིས་མི་ཁྱབ་པའི་མདོ་ལས་གསུངས་པ་དང་།
ཡང་མདོ་ལས། དེ་བཞིན་གཤེགས་པའི་སྐུ་ནི་ཁ་དོག་ཐ་དད་པའི་ཚད་
མེད་པའོ་ཞེས་གསུངས་པ་དང་། ན་བཟའ་སྐུ་ལ་སོར་བཞི་ཙམ་གྱིས་མི་རེག་
ཀྱང་ཕྱི་ནས་མཇལ་བའི་ཚེ་སྐུའི་དབྱིབས་དོད་པ་དང་། ཞབས་ས་ལ་མི་རེག་

ཀྱང་འཁོར་ལོའི་རི་མོ་སོགས་ཀྱི་རྗེས་ས་ལ་བཀྲ་བ་དང་། སྲིན་བུ་སོགས་ཞབས་
འོག་ཏུ་ཚུད་ན་ཞག་བདུན་གྱི་བར་དུ་བདེ་བ་ཆེན་པོ་དང་ལྡན་ལ། དེ་ནས་
དུད་འགྲོའི་སྐྱེ་གནས་ལས་འཕོས་ཏེ་ལྷ་ཡུལ་དུ་སྐྱེ་བར་འགྱུར་བ་སོགས་གསུངས་
ཡོད༑ དཔེ་ལ་བསྟོད་པ་ལས། ཁྱོད་སྐུ་མཚན་གྱིས་སྤྲས་གྱུར་པ། །མཛེས་གྱུར་
མིག་གི་བདུད་རྩི་ནི། །སྤྲིན་མེད་སྟོན་གྱི་ནམ་མཁའ་ལ། །སྐར་མའི་ཚོགས་ཀྱིས་
སྤྲས་པ་འདྲ། །ཞེས་སོགས་ལྟར་མཚན་དང་དཔེ་བྱད་ཀྱིས་བརྒྱན་པའི་སྐུ་མཐོང་
བ་ཙམ་གྱིས་ཉོན་མོངས་ཞི་ཞིང་ཐར་བའི་ས་བོན་སྐྲུན་སྟེ། མདོ་ལས། ཆོས་ཀྱི་སྐུས་
རབ་ཏུ་ཕྱེ་བས་ན་མཐོང་བས་ཀྱང་སེམས་ཅན་རྣམས་ཀྱི་དོན་བྱེད་དོ། །ཐོས་པ་
དང་རེག་པས་ཀྱང་སེམས་ཅན་རྣམས་ཀྱི་དོན་བྱེད་དོ། །ཞེས་གསུངས་པ་ལྟར་
དྲན་པར་བྱའོ།
གསུང་གི་ཡོན་ཏན།
གཉིས་པ་གསུང་གི་ཡོན་ཏན་ནི། བདེན་པ་བོའི་ལེའུ་ལས། ཇི་ལྟར་སེམས་
ཅན་ཀུན་གྱིས་ངེས་པའི་ཚིག །མང་བོ་དག་གི་དུས་གཅིག་ཞུ་ཞུས་ན། །སེམས་
ཀྱི་སྐད་ཅིག་གཅིག་ལ་ཐུགས་ཆུད་ནས། །གསུང་དབྱངས་གཅིག་གིས་སོ་སོར་
ལན་ཡང་འདེབས། །ཞེས་གསུངས་པ་ལྟར་བསམ་བརྗོད་ཀྱི་ཡུལ་ལས་འགོངས་
པ་ཞིག་ཏེ། གདུལ་བྱའི་འདུ་ཚོགས་ཅི་ཙམ་ཆེ་བ་དེ་ཙམ་གྱིས་ཕུང་བོ་ཁམས་
དང་སྐྱེ་མཆེད་དང་། གཞི་ལམ་འབྲས་བུའི་རྣམ་བཞག་སོགས་ཤེས་པར་བྱ་
བའི་གནས་ལ་རང་རང་གི་བློ་དང་འཚམ་པའི་ཐེ་ཚོམ་དོགས་པ་ཆེ་ཆུང་ཟབ་
མི་ཟབ་མངོན་ལྐོག་གི་གསལ་བའི་དབྱེ་བ་ཇི་འདྲ་ཞུས་ན་ཡང་། མཁྱེན་པའི་
སྐད་ཅིག་གཅིག་གིས་སོ་སོར་མ་འདྲེས་པར་རྣ་བར་སྙན་ཞིང་ཡིད་ཚིམ་པར་

ལན་འདེབས་པར་མཛད་པའི་ཕྱིར། དེ་ཡང་དྲི་བ་སོ་སོའི་ངོ་སྐལ་གྱི་ཚིག་གི་
རིས་མི་འདྲ་བ་སོ་སོར་མི་དགོས་པར་མི་རྟག་པ་དང་སྡུག་བསྔལ་ཞེས་པ་ལྟ་
བུའི་ཚིག་གཅིག་ཁོ་ནས་གསུངས་ན་ཡང་ཉན་པ་བོ་རྣམས་ཀྱིས་གཅིག་གིས་
གཅིག་ལ་མི་སྒྲིབ་པར་རང་རང་གི་དོགས་པ་དེ་སེལ་བའི་ཚིག་ཏུ་གོ་བར་འགྱུར་
ཏེ༑ མདོ་ལས། གསུང་གཅིག་ཉིད་དུ་གསུང་ན་ཡང་། །དུ་མ་ཉིད་དུ་སོ་སོར་གོ །
ཞེས་དང༌། མངོན་རྟོགས་རྒྱན་ལས། ལྷུན་གྱིས་གྲུབ་དང་ཆགས་སྤངས་དང་། །
ཐོགས་པ་མེད་དང་རྟག་གནས་དང་། །འདྲི་བ་ཀུན་ལན་འདེབས་པར་བྱེད། །
ཅེས་གསུངས་པའི་ཕྱིར།
གཞན་ཡང་། བརྒྱ་ལྔ་བཅུ་བ་ལས། ཁྱོད་ཞལ་བལྟ་ན་རབ་སྡུག་པ། །དེ་ལས་
མཉན་ན་སྙན་པ་ཡི། །གསུང་འདི་དག་ནི་ཟླ་བ་ལས། །བདུད་རྩི་འཛག་པ་
བཞིན་དུ་འབྱུང་། །ཁྱོད་ཀྱི་གསུང་ནི་འདོད་ཆགས་ཀྱི། །རྡུལ་རབ་ཞི་མཛད་
ཆར་སྤྲིན་འདྲ། །ཞེ་སྡང་སྦྲུལ་ནི་དབྱུང་བ་ལ། །ནམ་མཁའ་ལྡིང་དང་འདྲ་བ་
ལགས། །ཡང་དང་ཡང་དུ་མི་ཤེས་པའི། །རབ་རིབ་འཇོམས་པའི་གདུགས་
དང་འདྲ། །ང་རྒྱལ་རི་བོ་མངོན་འཇོམས་པས། །རྡོ་རྗེ་དང་ཡང་འདྲ་བ་
ལགས། །དོན་གཟིགས་པས་ནི་མི་བསླུ་བ། །ནོངས་མི་མངའ་ཕྱིར་རྗེས་སུ་
མཐུན། །ལེགས་པར་སྦྱར་བས་གོ་སླ་སྟེ། །ཁྱོད་ཀྱི་གསུང་ནི་ལེགས་གསུང་
ལྡན༑ ༑རེ་ཞིག་དང་བོར་ཁྱོད་ཀྱི་གསུང་། །ཉན་པ་རྣམས་ཀྱི་ཡིད་འཕྲོག་
མཛད། །དེ་ནས་ཡིད་ལ་བསམ་བགྱིས་ན། །འདོད་ཆགས་གཏི་མུག་རྣམས་
ཀྱང་སེལ། །ཕོངས་པ་རྣམས་ཀྱི་དབུགས་འབྱིན་ཞིང་། །བག་མེད་རྣམས་ཀྱི་
སྐྱབས་ཀྱང་མཛད། །བདེ་བ་ཅན་དག་སྐྱོ་བགྱིད་པས། །ཁྱོད་གསུང་ཀུན་དང་

འཚམ་པར་འཇུག །མཁས་པ་རྣམས་ཀྱི་དགའ་བ་སྐྱེད། །བར་མ་རྣམས་ཀྱི་བློ་
ཡང་སྤེལ། །ཐ་མའི་རབ་རིབ་རྣམ་འཇོམས་པས། །གསུང་འདི་སྐྱེ་བོ་ཀུན་ལ་
སྨན༑ ༑ཞེས་གསུངས་པ་བཞིན་དྲན་པར་བྱའོ། །
གསུམ་པ་ཐུགས་ཀྱི་ཡོན་ཏན་ལ་གཉིས་ལས།
དང་བོ་མཁྱེན་པའི་ཡོན་ཏན་ནི། ཤེས་བྱ་ཐམས་ཅད་ལག་མཐིལ་དུ་སྐྱུ་
ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་གྱིས་གཟིགས་པ་ཡིན།
བཞག་པའི་དཔེར་མཛད་པ་ནི། སྤྱིར་གཟུགས་ཅན་གྱི་དངོས་པོ་ལ་མིག་ཅན་
གྱིས་བལྟས་པ་ན་གསལ་བར་མཐོང་བ་ལ་དཔེར་མཛད་པ་ཡིན་མོད། འོན་
ཀྱང་མདོ་ལས་སྐྱུ་རུ་ར་རློན་པ་ལག་མཐིལ་དུ་བཞག་ན་ལག་པའི་རི་མོ་ཡང་མི་
སྒྲིབ་པར་མཐོང་བ་ཡིན་ཞེས་སྐྱུ་རུ་ར་རློན་པ་གཙོ་བོར་གསུངས་པ་ཡང་འདུག
གང་ལྟར་ཤེས་བྱ་ཐམས་ཅད་ལ་སངས་རྒྱས་ཀྱི་མཁྱེན་པས་ཁྱབ་ལ་སེམས་ཅན་
རྣམས་ཀྱི་ཤེས་པ་ཇི་ལྟར་རྒྱ་ཆེ་ཡང་ཤེས་བྱ་ལྷག་ནས་སྡོད་པ་མ་གཏོགས་ཤེས་
བྱ་ཐམས་ཅད་ལ་ཁྱབ་པ་མེད་དོ། །དེ་ཡང་བསྔགས་འོས་བསྔགས་བསྟོད་ལས།
ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་མཐའ་དག་ཁྱབ་ལགས་ཀྱང་། །
ཁྱོད་ལས་གཞན་པ་ཐམས་ཅད་ཀྱིས། །ཤེས་བྱ་ཁོ་ན་ལྷག་པ་ལགས། །ཞེས་དང་།
བཅོམ་ལྡན་ཆོས་ཀུན་གཏོགས་པའི་ཆོས། །རྣམ་ཀུན་འབྱུང་གནས་ཐམས་ཅད་
ནི༑ ༑ལག་མཐིལ་སྐྱུ་རུ་ར་ལྟ་བུར། །ཁྱོད་ཀྱི་ཐུགས་ཀྱི་སྤྱོད་ཡུལ་གྱུར། །ཆོས་
རྣམས་གཡོ་དང་མི་གཡོར་བཅས། །གཅིག་དང་སྣ་ཚོགས་སོ་སོ་ལ། །མཁའ་
ལ་རླུང་དག་རྒྱུ་བ་བཞིན། །ཁྱོད་ཀྱི་ཐུགས་དག་ཐོགས་མི་མངའ། །ཞེས་གསུངས།
དེའི་ཤེས་བྱེད་ཀྱང་སྔོན་ཤཱཀྱ་དགའ་བྱེད་ཟེར་བ་ཤི་ནས། ཀུན་ཏུ་རྒྱུ་རྣམས་

ཀྱིས་གཤིན་ཆོས་བྱེད་སྐབས་གཤིན་པོ་དེ་བཀུགས་ནས་གཟུགས་དངོས་སུ་བསྟན་
ཏེ་བཟའ་བཏུང་སྟེར་བ་སོགས་ཀྱི་སྲོལ་ཡོད་པ་དེ་བཞིན་བྱས་ནས། ཉེ་དུ་
རྣམས་ཀྱིས་དེ་ཤཱཀྱ་དགའ་བྱེད་དངོས་ཡིན་བསམ་པ་ན། སྟོན་པའི་ཞལ་ནས།
འདི་ནི་དྲི་ཟ་ཁྱབ་བྱེད་དང་། གནོད་སྦྱིན་གཏོགས་འདོད་སོགས་གཤིན་པོར་
བརྫུས་པ་ཡིན་གསུངས་པ་ལ་དེ་དག་ཡིད་མ་ཆེས་པའི་སྐབས་ལ། སྟོན་པས་
ཤཱཀྱ་བ་རྣམས་ལ་འབྲུའི་ཐུམ་པོ་ཁྱིམ་སོ་སོའི་མིང་བྱང་བཅུག་པ་རེ་ཁྱེར་ཤོག་
གསུངས། ཤཱཀྱའི་མི་ཁྱིམ་ཧ་ཅང་མང་བོས་དེ་ལྟར་ཕུལ་བས། འབྲུའི་ཐུམ་པོ་
གླང་ཆེན་གྱི་རྒྱབ་ཁལ་ལོངས་པ་ཙམ་བྱུང་བ་རྣམས་སངས་རྒྱས་ཀྱིས་འདི་དང་
འདིའི་ཡིན་ཞེས་གཅིག་ཀྱང་མ་ནོར་བར་ངོས་འཛིན་མཛད་པས་ཡིད་ཆེས་ཀྱི་
དད་པ་བྱུང་བ་མདོ་ལས་གསུངས་པ་ལྟར་དྲན་པར་བྱའོ། །
གཉིས་པ་བརྩེ་བའི་ཡོན་ཏན་ནི། སེམས་ཅན་ཐམས་ཅད་ལས་དང་ཉོན་
མོངས་ཀྱིས་རང་དབང་མེད་པར་བཅིངས་པ་བཞིན་དུ་ཐུབ་པ་སངས་རྒྱས་
བཅོམ་ལྡན་འདས་རྣམས་ཀྱང་འགྲོ་བ་སེམས་ཅན་རྣམས་ཉོན་མོངས་ཀྱི་འཆིང་
བ་ཐམས་ཅད་ལས་དགྲོལ་བའི་སླད་དུ་དུས་ཡུན་རིང་མོ་ནས་བརྩེ་བ་ཐུགས་
རྗེ་ཆེན་པོས་རང་དབང་མེད་པར་བསྡམས་པས། སེམས་ཅན་སྡུག་བསྔལ་གྱིས་
མནར་བ་ལ་གཟིགས་པས་བརྩེ་བ་ཐུགས་རྗེ་ཆེན་པོ་རྒྱུན་ཆད་མེད་པར་སྐྱེ་བ་
ཡིན་ཏེ། བརྒྱ་ལྔ་བཅུ་བ་ལས། འགྲོ་བ་འདི་དག་ཐམས་ཅད་ནི། །ཁྱད་མེད་
ཉོན་མོངས་རྣམས་ཀྱིས་བཅིངས། །ཁྱོད་ནི་འགྲོ་བའི་ཉོན་མོངས་དག །དགྲོལ་
སླད་ཡུན་རིང་ཐུགས་རྗེས་བསྡམས། །དང་བོ་ཁྱེད་ལ་ཕྱག་བགྱི་འམ། །འོན་ཏེ་
གང་གིས་འཁོར་བར་ཁྱོད། །སྐྱོན་མཁྱེན་ཡུན་རིང་དེ་ལྟ་བུར། །བཞུགས་མཛད་

ཐུགས་རྗེ་ཆེ་ལ་བགྱི། །ཞེས་དང་། བདེན་པ་བོའི་ལེའུ་ལས། གཏི་མུག་མུན་
པ་མུན་ནག་གིས་རྟག་ཏུ། །སེམས་ནི་བསྒྲིབས་པར་གྱུར་པའི་སྐྱེ་དགུ་དང་། །
འཁོར་བའི་བཙོན་རར་ཆུད་པར་རྣམ་གཟིགས་ན། །དྲང་སྲོང་དམ་པ་དེ་ནི་
ཐུགས་རྗེ་སྐྱེ། །ཞེས་གསུངས་པ་ལྟར་དྲན་པར་བྱའོ། །
འཕྲིན་ལས་ཀྱི་ཡོན་ཏན།
བཞི་བ་འཕྲིན་ལས་ཀྱི་ཡོན་ཏན་ནི། སངས་རྒྱས་ཀྱི་འཕྲིན་ལས་ཞེས་པ་རང་
རྒྱུ་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་
ཡོན་ཏན་ཞིག་ལ་བྱེད། འཕྲིན་ལས་ཞེས་པ་བྱ་བ་མཛད་པ་སྟེ། བྱ་བ་དང་ལས་
ཀའི་ཞེ་ཚིག་གོ །འཕྲིན་ལས་ལ་བྱ་བ་འཇུག་ཡུལ་ལ་ཡོད་པའི་འཕྲིན་ལས་དང་།
བྱ་བ་བྱེད་པ་པོ་ལ་ཡོད་པའི་འཕྲིན་ལས་གཉིས་ཡོད། སྐབས་འདིར་ཡུལ་ལ་ཡོད་
པའི་འཕྲིན་ལས་གདུལ་བྱའི་རྒྱུད་ཀྱི་བསྡུས་པ་ཡིན་ཞིང་། བྱེད་པ་པོ་ལ་ཡོད་
པའི་འཕྲིན་ལས་སངས་རྒྱས་ཀྱི་སས་བསྡུས་པ་ཡིན་ནོ། །སངས་རྒྱས་ཀྱི་འཕྲིན་
ལས་གཅིག་གི་མཐའ་ཡང་མི་མངོན་པར་མི་རྟོག་ལྷུན་འགྲུབ་ཏུ་འཇུག་པ་ཡིན་
ཏེ༑ གང་ལ་གང་འདུལ་དེ་ལ་དེ་སྟོན་དུ་སྤྲུལ་བསྒྱུར་བསམ་གྱིས་མི་ཁྱབ་པས་
འགྲོ་བའི་དོན་མཛད་པའི་ཕྱིར། མངོན་རྟོགས་རྒྱན་ལས། གང་གིས་སྲིད་པ་
ཇི་སྲིད་པར། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་སྐུ་དེ་ནི། །
ཐུབ་པའི་སྤྲུལ་སྐུ་རྒྱུན་མི་འཆད། །དེ་བཞིན་འཁོར་བ་ཇི་སྲིད་འདིའི། །ལས
ནི་རྒྱུན་མི་འཆད་པར་འདོད། །ཅེས་གསུངས།
རྒྱུད་བླ་མའི་སྐབས་བཞི་བར། གདུལ་བྱའི་ཁམས་དང་འདུལ་བའི་ཐབས་
དང་ནི། །གདུལ་བྱའི་ཁམས་དང་འདུལ་བྱའི་བྱ་བ་དང་། །དེ་ཡི་ཡུལ་དང་

དུས་སུ་གཤེགས་པ་ལ། །ཁྱབ་བདག་རྟག་ཏུ་ལྷུན་གྱིས་གྲུབ་པར་འཇུག །ཅེས་
དང་། མངོན་རྟོགས་རྒྱན་ལས། རྒྱུ་ནི་ཡོངས་སུ་སྨིན་གྱུར་ནས། །གང་དང་
གང་ལ་གང་དང་ནི། །གང་ཚེ་བྱ་བ་ཕན་གྱུར་པ། །དེ་དང་དེ་ལ་དེར་སྣང་
ངོ༑ ༑ཞེས་གསུངས་པའི་ཕྱིར། གང་ན་གདུལ་བྱ་ཡོད་པ་དེ་ལ་ཉི་མ་དང་ཉི་
འོད་ལྟར་འབད་རྩོལ་མི་དགོས་པར་འདུལ་བྱེད་ཀྱི་སྤྲུལ་བ་འབྱུང་བ་ཆོས་ཉིད་
ཡིན་ཏེ། ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་བཞིན་ནོ། །རྒྱུད་བླ་
མ་ལས། བརྒྱ་བྱིན་རྔ་སྤྲིན་ཚངས་པ་དང་། །ཉི་མ་ནོར་བུ་རིན་ཆེན་བཞིན། །དེ་
བཞིན་གཤེགས་པ་སྒྲ་བརྙན་བཞིན། །ནམ་མཁའ་དང་ནི་ས་བཞིན་ནོ། །ཞེས་
པའི་དཔེ་དགུ་རྒྱལ་བའི་སྐུ་གསུང་ཐུགས་ཀྱི་ངོ་བོ་གསུམ་དང་། སྐུ་གསུང་ཐུགས་ཀྱི་
འཕྲིན་ལས་གསུམ། སྐུ་གསུང་ཐུགས་ཀྱི་གསང་བ་གསུམ་སྟེ་དོན་དགུ་ལ་སྦྱར་
ནས་དྲན་པར་བྱའོ། །
གཉིས་པ། ཆོས་ཀྱི་ཡོན་ཏན།
དེ་ལྟ་བུའི་ཡོན་ཏན་མཐའ་ཡས་པ་དང་ལྡན་པའི་སངས་རྒྱས་དེ་ཡང་ལུང་
གི་ཆོས་ལ་ཐོས་བསམ་དང་། རྟོགས་པའི་ཆོས་སྐྱོན་སྤངས་པའི་འགོག་བདེན་
མངོན་དུ་བྱས་ཤིང་ཡོན་ཏན་སྒྲུབ་པའི་ལམ་བདེན་བསྒོམས་པ་ལས་བྱུང་བ་
ཡིན་པས་ཆོས་ནི་ཡོན་ཏན་དེ་ལྟར་ཆེའོ་སྙམ་དུ་བསམ་པར་བྱ་སྟེ། ལམ་རིམ་
ཆེན་མོར་དྲངས་པའི་ཆོས་ཡང་དག་པར་སྡུད་པ་ལས། གང་སངས་རྒྱས་བཅོམ་
ལྡན་འདས་དེ་དག་ནི་ཡོན་ཏན་མཐའ་ཡས་མུ་མེད་པ་སྟེ། དེ་དག་ནི་ཆོས་ལས་
སྐྱེས་པ་ཆོས་ཀྱི་བགོ་སྐལ་ལ་སྤྱོད་པ། ཆོས་ཀྱིས་སྤྲུལ་བ། ཆོས་བདག་པོར་གྱུར་པ།
ཆོས་ལས་བྱུང་བ། ཆོས་ཀྱི་སྤྱོད་ཡུལ། ཆོས་ལ་རྟོན་པ། ཆོས་ཀྱིས་གྲུབ་པ་སྟེ།

ཞེས་གསུངས་པ་དང་། མདོར་ན། པོ་ཏོ་བའི་དཔེ་ཆོས་འགྲེལ་བར། སངས་རྒྱས་
ཀྱི་ཡོན་ཏན་དེ་དག་དམ་པའི་ཆོས་ལས་བྱུང་བས་དེ་ཀ་ཆོས་ཀྱི་ཡོན་ཏན་ཡིན།
ཞེས་གསུངས་པའི་ཕྱིར།
གསུམ་པ། དགེ་འདུན་གྱི་ཡོན་ཏན།
འཕགས་པའི་གང་ཟག་རྣམས་ཡོན་ཏན་དེ་ལྟ་བུ་དང་ལྡན་པའི་ཆོས་དེ་
ཚུལ་བཞིན་དུ་སྒྲུབ་པར་མཛད་པའི་སྒོ་ནས་ཆོས་ཀྱི་བདག་པོའམ་མཛོད་ལྟ་བུ་
ཡིན་ཏེ། སོ་ཐར་གྱི་མདོ་ལས། ཐམས་ཅད་མཁྱེན་པའི་བསླབ་གཞི་དཀོན་མཆོག་
མཛོད། །འཕགས་པའི་ཚོགས་ཞེས་གསུངས་པ་ལྟར་དང་། ལམ་རིམ་ཆེན་མོར་
དྲངས་པའི་ཆོས་ཡང་དག་པར་སྡུད་པ་ལས། དགེ་འདུན་ནི་ཆོས་སྨྲ་བ། ཆོས་
སྤྱོད་པ། ཆོས་སེམས་པ། ཆོས་ཀྱི་ཞིང་། ཆོས་འཛིན་པ། ཆོས་ལ་རྟོན་པ། ཆོས་
ལ་མཆོད་པ། ཆོས་ཀྱི་བྱ་བ་བྱེད་པ། ཆོས་ཀྱི་སྤྱོད་ཡུལ་བ། ཆོས་སྤྱོད་པ་ཕུན་
སུམ་ཚོགས་པ། རང་བཞིན་གྱིས་དྲང་བ། རང་བཞིན་གྱིས་དག་པ། སྙིང་རྗེ་
བའི་ཆོས་ཅན། སྙིང་རྗེ་དང་ལྡན་པ། རྟག་ཏུ་དབེན་པའི་སྤྱོད་ཡུལ་བ། རྟག་
ཏུ་ཆོས་ལ་གཞོལ་བ། རྟག་ཏུ་དཀར་བོ་སྤྱོད་པའོ་སྙམ་མོ། ཞེས་བྱ་བ་ལ་སོགས་
པའོ༑ ༑ཞེས་གསུངས། མཚོན་བྱ་དོན་གྱི་དགེ་འདུན་དང་མཚོན་བྱེད་དཔེའི
དགེ་འདུན་སོགས་དང་སྦྱར་ནས་དགེ་འདུན་དཀོན་མཆོག་གི་ཡོན་ཏན་བརྗོད་
དགོས་མོད་བློ་གྲོས་ཀྱི་འདབ་མ་ཕྲ་བས་མ་ལྕུགས་སོ། །མདོར་ན་པོ་ཏོ་བའི་
དཔེ་ཆོས་འགྲེལ་བར། ཆོས་ཉམས་སུ་ལེན་མཁན་དགེ་འདུན་ཡིན་པས།
སངས་རྒྱས་དང་ཆོས་གཉིས་ཀའི་ཡོན་ཏན་དགེ་འདུན་ལ་མངའ་བ་ཡིན།
ཞེས་གསུངས་པའི་ཕྱིར།

ཁྱད་པར་ཤེས་པའི་སྒོ་ནས་སྐྱབས་སུ་འགྲོ་ཚུལ།
གཉིས་པ་ཁྱད་པར་ཤེས་པའི་སྒོ་ནས་སྐྱབས་སུ་སོང་བ་ལ་དྲུག མཚན་
ཉིད་ལས་གྱུར་པའི་ཁྱད་པར། འཕྲིན་ལས་ཀྱི་ཁྱད་པར། མོས་པའི་ཁྱད་པར།
སྒྲུབ་པའི་ཁྱད་པར། རྗེས་དྲན་གྱི་ཁྱད་པར། བསོད་ནམས་འཕེལ་བའི་ཁྱད་
པར་དྲུག་གོ །
༡ མཚན་ཉིད་ལས་གྱུར་པའི་ཁྱད་པར་ནི། སངས་རྒྱས་དཀོན་མཆོག་ནི།
མངོན་པར་རྫོགས་པར་བྱང་ཆུབ་པའི་མཚན་ཉིད་ཅན་དང་། ཆོས་དཀོན་
མཆོག་ནི། སངས་རྒྱས་ཀྱི་གསུང་ལས་བྱུང་བས་འབྲས་བུ་དང་། དགེ་འདུན་
དཀོན་མཆོག་ནི། གཞན་གྱི་མན་ངག་ལ་བརྟེན་ནས་ཡང་དག་པར་སྒྲུབ་པའི་
མཚན་ཉིད་ཅན་ཏེ་འདིས་ནི་ངོ་བོའི་ཁྱད་པར་བསྟན།
༢ འཕྲིན་ལས་ཀྱི་ཁྱད་པར་ནི། སངས་རྒྱས་ཀྱིས་ཆོས་གསུངས་པའི་སྒོ་ནས་
གདུལ་བྱ་ལ་འཕྲིན་ལས་མཛད་དེ། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང་། །
འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་སྤོ་མིན་
ཏེ༑ ༑ཆོས་ཉིད་བདེན་པ་བསྟན་པས་གྲོལ་བར་མཛད། །ཅེས་གསུངས་པ་ལྟར་ལ།
ཆོས་ཀྱིས་སྡུག་བསྔལ་དང་ཉོན་མོངས་ཀྱི་སྐྱོན་མཐོང་ནས་དེ་སྤོང་བ་ལ་དམིགས་
པའི་འདུ་ཤེས་སྐྱེད་པར་བྱེད་པའི་འཕྲིན་ལས་ཅན། དགེ་འདུན་ནི་ཆོས་ཉམས་
སུ་བླངས་པས་འབྲས་བུ་ཐོབ་པའི་ཚེ་གཞན་གྱིས་དེ་མཐོང་ནས་དེ་ལ་འཇུག་པ་
སོགས་མཉམ་དུ་རོགས་བྱེད་པ་ལྟར་དགེ་བ་ལ་མངོན་པར་སྤྲོ་བའི་འཕྲིན་ལས་
ཅན་ནོ། །
༣ མོས་པའི་ཁྱད་པར་ནི། སྐྱབས་སུ་འགྲོ་བའི་ཚེ་མོས་པ་མི་འདྲ་སྟེ། དཔེར་

ན་ཆུ་ལས་སྒྲོལ་བ་ན། གྲུ་བ་དང༌། ཀོ་གྲུ། མཉམ་དུ་འགྲོ་བའི་གྲོགས་ལྟར།
སངས་རྒྱས་ལ་རིམ་གྲོ་དང་བཀུར་སྟི་བྱེད་འདོད་ཀྱི་མོས་པ། རྟོགས་པའི་ཆོས་
རང་རྒྱུད་ལ་སྐྱེད་པར་འདོད་པའི་མངོན་འདོད་ཀྱི་མོས་པ། དགེ་འདུན་ལ་ལྟ་
སྤྱོད་ཆོ་ག་མཐུན་པར་མཉམ་དུ་འགྲོགས་འདོད་ཀྱི་མོས་པ་བསྐྱེད་པའོ། །
༤ སྒྲུབ་པའི་ཁྱད་པར་ནི། སངས་རྒྱས་ལ་མཆོད་པ་དང་བཀུར་སྟི་བྱེད་པ།
ཆོས་ཉམས་སུ་ལེན་པ་དང་། དགེ་འདུན་ལ་ཆོས་དང་ཟང་ཟིང་གི་ལོངས་སྤྱོད་
ཐུན་མོང་གིས་འགྲོགས་པ་སྟེ། མོས་པ་སྔ་མ་གསུམ་འདིར་ལག་ལེན་ལ་གཞོལ་
བའོ༑ ༑
༥ རྗེས་དྲན་གྱི་ཁྱད་པར་ནི། དཀོན་མཆོག་རྗེས་དྲན་གྱི་མདོ་ལས་བྱུང་བའི་
མཆོག་གསུམ་གྱི་ཡོན་ཏན་སོ་སོར་དྲན་པར་བྱའོ། །
༦ བསོད་ནམས་འཕེལ་བ་ལས་གྱུར་པའི་ཁྱད་པར་ནི། སངས་རྒྱས་དང་
དགེ་འདུན་ལ་བརྟེན་པའི་བསོད་ནམས་ནི། གང་ཟག་ལ་བརྟེན་པ་དང་། བར་
བ་ནི་ཆོས་ལ་བརྟེན་པའི་བསོད་ནམས་ཡིན་ལ། དང་བོ་ནི་གཅིག་ལ་བརྟེན་པ་
དང་ཐ་མ་ནི་མང་བོ་སྟེ་དགེ་འདུན་བཞི་སྡེ་ལ་བརྟེན་པའོ། །དེ་དག་ལ་བརྟེན་
ནས་བསོད་ནམས་དཔག་ཏུ་མེད་པ་འཕེལ་ཚུལ་དྲན་པར་བྱའོ། །
ཁས་ལེན་པའི་སྒོ་ནས་སྐྱབས་སུ་འགྲོ་ཚུལ།
གསུམ་པ་ཁས་ལེན་པའི་སྒོ་ནས་སྐྱབས་སུ་སོང་བ་ནི། སངས་རྒྱས་ལ་སྐྱབས་
སྟོན་པ་བོ་དང་། ཆོས་ལ་སྐྱབས་དངོས་དང་། དགེ་འདུན་ལ་སྐྱབས་སྒྲུབ་པའི་
ཟླ་གྲོགས་སུ་ཁས་ལེན་པ་སྟེ། དཔེར་ན་ནད་པས། སྨན་པ་དང་། སྨན་དང་།
ནད་གཡོག་གསུམ་ལ་རེ་བ་བཅོལ་ལུགས་མི་འདྲ་བ་གསུམ་བྱེད་པ་ལྟར་ཡིན་

ནོ༑ ༑
གཞན་དུ་མི་སྨྲ་བའི་སྒོ་ནས་སྐྱབས་སུ་འགྲོ་ཚུལ།
བཞི་བ། གཞན་དུ་མི་སྨྲ་བའི་སྒོ་ནས་སྐྱབས་སུ་སོང་བ་ནི། ནང་བ་དང་
ཕྱི་བའི་སྟོན་པ་དང་། བསྟན་པ། དེ་ལ་སློབ་པའི་དགེ་འདུན་རྣམས་ཀྱི་མཆོག་
དམན་གྱི་ཁྱད་པར་ཤེས་ནས།དཀོན་མཆོག་གསུམ་ཁོ་ན་སྐྱབས་སུ་འཛིན་གྱི།
དེ་ལས་གཞན་པའི་སྐྱབས་སོགས་དང་སྐྱབས་ལ་གཉིས་འཛིན་མི་བྱེད་པའོ། །
དེ་ལ་སྟོན་པ་དང་བསྟན་པའི་ཁྱད་པར་གཉིས།
སྟོན་པའི་ཁྱད་པར།
སྟོན་པ་སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་རྫོགས་ཡིན། གཞན་
གྱི་སྟོན་པ་ནི་དེ་ལས་ལྡོག་པ་ཡིན་ཏེ། ཁྱད་པར་འཕགས་བསྟོད་ལས། བདག་
གི་སྟོན་པ་གཞན་སྤངས་ནས། །བཅོམ་ལྡན་ཁྱེད་ལ་སྐྱབས་སུ་མཆི། །དེ་ཅིའི་
སླད་དུ་ཞེ་ན་ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་དང་། མུ་སྟེགས་
ཅན་གྱི་གཞུང་ལུགས་ལ། །ཇི་ལྟ་ཇི་ལྟར་རྣམ་བསམས་པ། །དེ་ལྟ་དེ་ལྟར་མགོན་
ཁྱོད་ལ། །བདག་གི་སེམས་འདི་དད་པར་གྱུར། །ཞེས་གསུངས་སོ། །
བསྟན་པའི་ཁྱད་པར།
ལམ་རིམ་ཆེན་མོ་ལས། རྒྱལ་བའི་བསྟན་པ་ནི་ལམ་བདེ་བས་འབྲས་བུ་
བདེ་བ་འཐོབ་པ་དང་། འཁོར་བའི་རྒྱུན་ལས་ལྡོག་པ་དང་། ཉོན་མོངས་རྣམ་
པར་བྱང་བར་བྱེད་པ་དང་། ཐར་འདོད་མི་སླུ་བ་དང་། གཅིག་ཏུ་དགེ་བ་

དང་༑ ཉེས་པ་དག་པར་བྱེད་ལ། ཕྱི་རོལ་བའི་བསྟན་པ་ནི་དེ་དག་ལས་ལྡོག་
པ་སྟེ༑ ཁྱད་པར་འཕགས་བསྟོད་ལས། གང་སླད་ཁྱོད་ཀྱི་བསྟན་པ་ནི། །བདེ་
བས་བདེ་བ་འཐོབ་བགྱིད་པ། །དེ་སླད་སྨྲ་བའི་སེང་ཁྱོད་ཀྱི། །གཞུང་ལུགས་
ལ་ནི་འགྲོ་འདི་དང་། །ཞེས་དང༌། བསྔགས་འོས་བསྔགས་བསྟོད་ལས་ཀྱང་།
འཇུག་དང་ལྡོག་པ་གང་ལགས་དང་། །ཀུན་ནས་ཉོན་མོངས་རྣམ་བྱང་གང༌། །
དེ་ཉིད་དཔའ་བོ་ཁྱོད་བཀའ་དང་། །གཞན་གྱི་ཚིག་གི་ཁྱད་པར་འཕགས། །
ཞེས་དང་། དེས་དགེ་འདུན་གྱི་ཁྱད་པར་ཡང་ཤེས་ནུས་སོ། །ཞེས་གསུངས་
པའི་ཕྱིར།
(༤)སྐྱབས་སུ་སོང་བའི་ཕན་ཡོན།
བཞི་བ་སྐྱབས་སུ་སོང་བའི་ཕན་ཡོན་ལ་གཉིས། བསྡུ་བ་ལས་འབྱུང་བ་
དང་༑ མན་ངག་ལས་འབྱུང་བའོ། །
བསྡུ་བ་ནས་འབྱུང་བའི་ཕན་ཡོན་ལ་བརྒྱད་ལས།
༡ བསོད་ནམས་རྒྱ་ཆེན་པོ་འཐོབ་པ། ༢དགའ་བ་དང་མཆོག་ཏུ་འཐོབ་
པ༑ ༣ ཏིང་ངེ་འཛིན་གྱི་བསླབ་པ་འཐོབ་པ། ༤ཤེས་རབ་ཀྱི་བསླབ་པ་འབྲས་
བུ་དང་བཅས་པ་འཐོབ་པ། ༥སྲུང་བ་ཆེན་པོ་དང་ལྡན་པ། ༦སྒྲིབ་པ་ཐམས་
ཅད་སྲབ་ཅིང་འཛད་པ། ༧ སྐྱེས་བུ་དམ་པར་ཚུད་པ། ༨སྟོན་པ་དང་དགེ་
འདུན་དགྱེས་ཤིང་ལྷ་རྣམས་ཀྱི་ཡིད་དུ་འོང་བ་དང་བརྒྱད་དོ། །འདི་དག་ཕལ་
ཆེར་འོག་གི་མན་ངག་ལས་འབྱུང་བའི་ཕན་ཡོན་བརྒྱད་ཀྱི་ནང་དུ་འདུ་བས་
དེ་ཙམ་གྱིས་འཐུས་སོ། །

མན་ངག་ལས་འབྱུང་བའི་ཕན་ཡོན་ལ་བརྒྱད་ལས།
༡ ནང་བ་སངས་རྒྱས་པར་ཚུད་པ་ནི།
ཕྱི་ནང་གི་འཇོག་ཚུལ་ལ། གྲུབ་མཐའ་རྩ་བ་ལས། བསྟན་དང་སྟོན་པ་ལྟ་
བའི་ཕྱི་ནང་གཉིས། །ཞེས་གསུངས་པ་ལྟར། ཕྱི་ནང་གི་ཁྱད་པར་བསྟན་པ།
སྟོན་པ། ལྟ་བ་གསུམ་གྱི་སྒོ་ནས་འཇོག་ཚུལ་སོགས་དུ་མ་ཞིག་ཡོད་ཀྱང་།
མཉམ་མེད་ཇོ་བོ་ཆེན་པོ་དང་ཤནྟི་བ་གཉིས་ཀྱིས་སྐྱབས་འགྲོའི་སྒོ་ནས་འཇོག་
པར་གསུངས།སྐྱབས་འགྲོ་དེ་ཡང་གཞན་གྱི་ལད་མོ་དང་ཁ་ཙམ་ཚིག་ཙམ་
མིན་པར་སྙིང་ཐག་པ་ནས་སྐྱབས་སུ་སོང་སྟེ། སྐྱབས་འགྲོ་རྣམ་དག་རྒྱུད་ལ་
སྐྱེས་པ་ན། ནང་བ་སངས་རྒྱས་པར་ཚུད་པ་ཡིན་ཏེ། གྲུབ་མཐའ་རིན་ཕྲེང་
ལས༑ སྙིང་ཐག་པ་ནས་དཀོན་མཆོག་གསུམ་ལ་སྐྱབས་སུ་འགྲོ་བའི་གང་ཟག་
དེ་ནང་བ་དང་། ཞེས་དང་། ཇོ་བོ་རྗེས། ཕྱི་དང་ནང་བ་སྐྱབས་འགྲོའི་ཁྱད།
ཅེས་གསུངས་པའི་ཕྱིར་རོ། །
༢ སྡོམ་པ་ཐམས་ཅད་ཀྱི་རྟེན་དུ་འགྱུར་བ་ནི།
མཛོད་འགྲེལ་ལས། སྐྱབས་སུ་འགྲོ་བ་རྣམས་ནི་སྡོམ་པ་ཡང་དག་པར་བླང་
བ་ཐམས་ཅད་ལ་སྒོར་གྱུར་པ་ཡིན་ནོ། །ཞེས་དང༌། རྩ་བར། གཞན་ལ་བསྙེན་
གནས་ཡོད་མོད་ཀྱི། །སྐྱབས་སུ་མ་སོང་བ་ལ་མེད། །ཞེས་དང་། སྐྱབས་འགྲོ་
བདུན་ཅུ་བ་ལས་ཀྱང་། དགེ་བསྙེན་གསུམ་ལ་སྐྱབས་འགྲོ་བ། །དེ་ནི་སྡོམ་བརྒྱད་
རྩ་བ་ཡིན། །ཞེས་གསུངས་པ་ལྟར། སྡོམ་པ་གོང་འོག་ཀུན་གྱི་རྟེན་སྐྱབས་འགྲོ་
མེད་དུ་མི་རུང་བར་གསུངས་ཏེ། ས་བོན་མང་ཉུང་གང་འདེབས་ཀྱང་རང་ཚོད་

ཀྱིས་ཞིང་ས་རེ་དགོས་པ་ལ་ཁྱད་པར་མེད་པ་ལྟར་སྡོམ་པ་སོ་སོ་ལ་རྟེན་ཆེ་ཆུང་
གི་སྐྱབས་འགྲོ་རེ་དགོས་པའོ། །
༣ སྔར་བསགས་པའི་ལས་སྒྲིབ་རྣམས་སྲབ་ཅིང་ཟད་
པར་འགྱུར་བ་ནི།
ལྷའི་བུ་ནོར་བུ་དྲི་མ་མེད་པའི་འོད་ཅེས་པ་ངན་སོང་དུ་སྐྱེ་འགྱུར་གྱི་ལས་
བསགས་པ་ཡང་སྐྱབས་འགྲོ་བྱས་པ་ལ་བརྟེན་ནས་སྔར་གྱི་ལས་སྒྲིབ་ཟད་དེ་
དགའ་ལྡན་གྱི་ལྷར་སྐྱེས་པ་དང་། གཞན་ཡང་སྡིག་པ་ཚབ་པོ་ཆེ་མཚམས་མེད་
དང་ཉེ་བའི་མཚམས་མེད་ལྔ་སོགས་བྱས་པ་རྣམས་ཀྱང་སྐྱབས་འགྲོ་བྱས་པས་
སྲབ་ཅིང་ཟད་པར་གྱུར་པ་ནི། བཤེས་སྤྲིངས་ལས། གང་ཞིག་སྔོན་ཆད་བག་
མེད་གྱུར་པ་ལས། །ཕྱི་ནས་བག་དང་ལྡན་པར་གྱུར་ཏེ་ཡང་། །ཟླ་བ་སྤྲིན་བྲལ་
ལྟ་བུར་རྣམ་མཛེས་ཏེ། །དགའ་བོ་སོར་འཕྲེང་མཐོང་ལྡན་བདེ་བྱེད་བཞིན། །
ཞེས་གསུངས་པ་ལྟར་རོ། །
༤ བསོད་ནམས་རྒྱ་ཆེན་པོ་གསོག་པ་ནི།
ཕར་ཕྱིན་བསྡུས་པ་ལས། སྐྱབས་སོང་བསོད་ནམས་གཟུགས་མཆིས་ན། །
སྟོང་གསུམ་འདི་ཡང་སྣོད་དུ་ཆུང་། །རྒྱ་མཚོ་ཆེན་པོ་ཆུ་ཡི་གཏེར། །ཕུལ་གྱིས་
གཞལ་བར་ག་ལ་ནུས། །ཞེས་མཆོག་གསུམ་ལ་སྐྱབས་སུ་སོང་བའི་བསོད་ནམས་
དེ་ཉིད་གཟུགས་སུ་གྲུབ་ན་ནམ་མཁའ་ལ་ཡང་མི་ཤོང་བར་གསུངས། དེའི་རྒྱུ་
མཚན་ནི། སྤྱན་རས་གཟིགས་ཀྱི་མདོ་ལས། དེ་ཅིའི་ཕྱིར་ཞེ་ན། དེ་བཞིན་
གཤེགས་པའི་ཆོས་ཐམས་ཅད་ཚད་མེད་པ་དེ་བཞིན་དུ་དེ་བཞིན་གཤེགས་པ་ལ་

ཡོན་དབུལ་བའང་ཚད་མེད་དོ། །མཐའ་ཡས་སོ། །བསམ་གྱིས་མི་ཁྱབ་པོ་
མཚུངས་པ་མེད་དོ། །གྲངས་མེད་དོ། །ཞེས་དང་། འཆི་མེད་རྔ་སྒྲའི་གཟུངས་
ལས༑ སངས་རྒྱས་ཡོན་ཏན་བསམ་མི་ཁྱབ། །དམ་པའི་ཆོས་ཀྱང་བསམ་མི་
ཁྱབ༑ ༑འཕགས་པའི་དགེ་འདུན་བསམ་མི་ཁྱབ། །བསམ་མི་ཁྱབ་ལ་དད་རྣམས་
ཀྱི༑ ༑རྣམ་པར་སྨིན་པའང་བསམ་མི་ཁྱབ། །ཅེས་ཡུལ་དཀོན་མཆོག་གི་ཡོན་ཏན་
དང་ཐུགས་རྗེ་བསམ་གྱིས་མི་ཁྱབ་པའི་དབང་གིས་དེ་ལ་བརྟེན་པའི་བསོད་
ནམས་ཀྱི་ཕུང་བོའང་བསམ་གྱིས་མི་ཁྱབ་པ་དང་ཟད་པ་མེད་པར་གསུངས་པ་
ལྟར་ཡིན་ནོ། །
༥ ངན་འགྲོར་མི་ལྟུང་བ་ནི།
མདོ་ལས། གང་དག་སངས་རྒྱས་སྐྱབས་དོང་བ། །དེ་དག་ངན་འགྲོར་འགྲོ་
མི་འགྱུར། །མི་ཡི་ལུས་འདི་སྤངས་ནས་ནི། །དེ་དག་ལྷ་ཡི་ལུས་འཐོབ་པོ། །
ཞེས་གསུངས་པ་ལྟར། ལས་ངན་བསགས་པའི་འབྲས་བུ་མ་གྲུབ་པའི་སྐབས་སུ་
མ་ཟད། གྲུབ་ནས་ངན་འགྲོར་སྐྱེས་ཟིན་པའི་རྗེས་ནས་དཀོན་མཆོག་ལ་སྐྱབས་
སུ་སོང་ནའང་དེ་ལས་མྱུར་དུ་ཐར་ཚུལ་ནི། ངན་སོང་སྦྱོང་རྒྱུད་ལས། ཨེ་མའོ་
སངས་རྒྱས་ཀྱེ་སངས་རྒྱས། །ཨེ་མའོ་སངས་རྒྱས་མཛད་པ་ལེགས། །གང་ཕྱིར་
ངན་སོང་བདག་ཅག་སྦྱངས། །བྱང་ཆུབ་སྤྱོད་པ་ཉིད་ལ་བཞག །ཅེས་ཆེད་དུ་
བརྗོད་པ་ལྟར་རོ། །
༦ མི་དང་མི་མ་ཡིན་གྱི་བར་ཆད་ཀྱིས་མི་ཚུགས་པ་ནི།
མདོ་ལས། འཇིགས་པས་སྐྲག་པའི་མི་རྣམས་ནི། །ཕལ་ཆེར་རི་དང་ནགས་

ཚལ་དང། །ཀུན་དགའ་དང་ནི་མཆོད་གནས་ཀྱི། །ལྗོན་ཤིང་རྣམས་ལ་སྐྱབས་
འགྲོ་སྟེ། །སྐྱབས་དེ་གཙོ་བོ་མ་ཡིན་ཞིང་། སྐྱབས་དེ་མཆོག་གྱུར་མ་ཡིན་ལ། །
སྐྱབས་དེ་ལ་ནི་བརྟེན་ནས་ཀྱང་། །སྡུག་བསྔལ་ཀུན་ལས་མི་འགྲོལ་ཞིང་། །
གང་ཚེ་གང་ཞིག་སངས་རྒྱས་དང་། །ཆོས་དང་དགེ་འདུན་སྐྱབས་སོང་ལ། །
ཞེས་པ་ནས། སྐྱབས་དེ་ལ་ནི་བརྟེན་ནས་ཀྱང་། །སྡུག་བསྔལ་ཀུན་ལས་གྲོལ་
བར་འགྱུར། །ཞེས་གསུངས་པ་ལྟར། མཆོག་གསུམ་ལ་སྐྱབས་འགྲོ་བྱས་པས།
ཁྱིམ་བདག་སྒུར་ཆུང་ཆོམ་རྐུན་གྱི་གནོད་པས་མ་ཚུགས་པ་དང་། མུ་སྟེགས་
རླུང་ཞགས་གྲུབ་པས་ནང་བའི་དགེ་བསྙེན་གཞོན་ནུ་ཞིག་ལ་རླུང་ཞགས་བཏབ་
ཀྱང་གླགས་མ་རྙེད་པའི་གཏམ་རྒྱུད་ལྟ་བུ་ཡིན་ནོ། །
༧ ཅི་བསམ་འགྲུབ་པ་ནི།
བྱང་སེམས་རྭ་སྒྲེང་བས། མི་ལ་རེ་བ་མ་ཆེ། ལྷ་ལ་གསོལ་བ་ཐོབ་གསུངས་
པ་ལྟར། ཆོས་ལྡན་གྱི་བྱ་བ་གང་དང་གང་བྱེད་ཀྱང་དཀོན་མཆོག་ལ་གསོལ་བ་
བཏབ་ནས་བྱས་ན་བདེ་བླག་ཏུ་འགྲུབ་པར་འགྱུར་བས། སྐྱེས་བུ་དམ་པ་རྣམས་
ཀྱིས་བསྟན་བཅོས་རྩོམ་པའི་ཐོག་མར་མཆོད་བརྗོད་མཛད་པའི་དགོས་པའང་
དེ་ཡིན་ལ། དེའི་རྒྱུ་མཚན་ནི་སྐྱབས་སུ་སོང་བས་བསོད་ནམས་ཀྱི་ཚོགས་རླབས་
པོ་ཆེ་གསོག་པ་དང་། དེའི་དབང་གིས་འདོད་པའི་དོན་མཐའ་དག་ཡིད་ལ་
སྨོན་པ་བཞིན་འགྲུབ་པ་ཡིན་ཏེ། རྒྱ་ཆེར་རོལ་བ་ལས། བསོད་ནམས་རྣམ་སྨིན་
བདེ་སྟེར་སྡུག་བསྔལ་ཐམས་ཅད་སེལ། །བསོད་ནམས་ལྡན་པའི་མི་ཡིས་བསམ་
པ་རྣམས་ཀྱང་འགྲུབ། །ཅེས་དང་། སའི་སྙིང་བོ་འཁོར་ལོ་བཅུ་བའི་མདོ་ལས།
འཇིག་རྟེན་དག་ནི་བདེ་ཞིང་སྐྱིད་པ། །དེ་ཀུན་དཀོན་མཆོག་གསུམ་ལས་

འབྱུང་བས། །དེ་བས་བདེ་ཞིང་སྐྱིད་པར་འདོད་པས། །དཀོན་མཆོག་མཆོད་ལ་
རྟག་ཏུ་བརྩོན་བྱ།།ཞེས་བདེ་སྐྱིད་ལེགས་ཚོགས་ཅི་འབྱུང་ཐམས་ཅད་དཀོན་
མཆོག་མཆོད་པ་ཁོ་ནར་རག་ལས་པར་གསུངས་སོ།
༨ མྱུར་དུ་འཚང་རྒྱ་བ་ནི།
སྐྱབས་འགྲོ་རྣམ་དག་བྱུང་ན་སྐྱབས་གསུམ་ལ་མངོན་འདོད་ཀྱི་དད་པ་
དང་། དེ་ལ་བརྟེན་ནས་བདེན་བཞི་དང་ལས་འབྲས་ལ་དང་བའི་དད་པ་སྐྱེས་
ནས༑ མི་ཁོམ་པའི་རྟེན་དུ་མི་སྐྱེ་བར་དལ་བ་ཁྱད་པར་ཅན་རྙེད་ལ། དེ་ཚེ་
ཡང་ལམ་སྟོན་བཤེས་གཉེན་དམ་པ་དང་མཇལ། དེས་བསྟན་པས་ལམ་ཕྱིན་
ཅི་མ་ལོག་པ་ལ་བསླབ་སྟེ་མྱུར་དུ་འཚང་རྒྱ་བར་འགྱུར་རོ། །ལམ་རིམ་ཆེན་མོ་
ལས༑ སེང་གེས་ཞུས་པ་ལས། དད་པས་མི་ཁོམ་སྤོང་བར་འགྱུར། །ཞེས་
གསུངས་པ་ལྟར། དལ་བ་ཁྱད་པར་ཅན་རྙེད་ཅིང་སྐྱབས་དང་མཇལ་ནས་
ལམ་ཁྱད་པར་ཅན་ལ་སློབ་ལ། དེས་ནི་རིང་བོར་མི་ཐོགས་པར་འཚང་རྒྱའོ། །
ཞེས་གསུངས་པ་ལྟར་རོ། །
དེ་ལྟར་མཆོག་གསུམ་ལ་སྐྱབས་སུ་སོང་བའི་ཕན་ཡོན་རྣམས་བསྡུ་བ་ལས་
བྱུང་བ་དང་མན་ངག་ལས་བྱུང་བ་རྣམས་རེ་རེ་བཞིན་རང་གི་བློ་ལ་ངེས་ཅི་
ཐུབ་རེ་བྱས་ནས་ཡུན་རིང་བོར་གོམས་ན། གཞན་གྱིས་བསྐུལ་བ་ལ་མ་ལྟོས་
པར་སྐྱབས་འགྲོ་ལ་འཇུག་པར་འདོད་ལ། བསླབ་བྱའི་རིམ་པ་རྣམས་ཀྱང་སྲུང་
བ་ལ་དཀའ་ཚེགས་མེད་པ་ཞིག་འབྱུང་སྟེ། འཇམ་དབྱངས་བླ་མ་བསྟན་པའི་
སྒྲོན་མེའི་སྐྱབས་ཁྲིད་ལས། དེ་ལྟར་ཕན་ཡོན་རྣམས་ལ་བློ་ལེགས་པར་གོམས་
ན་ཚ་བས་གདུངས་པའི་གླང་ཆེན་པད་མཚོར་འཇུག་པ་བཞིན་གཞན་གྱིས་

ཊབསྐུལ་མི་དགོས་པར་ངང་གིས་སྐྱབས་འགྲོ་ལ་འཇུག་པ་དང༌། དེའི་བསླབ་
བྱ་རྣམས་ལའང་ཁུར་གྱི་འདུ་ཤེས་མེད་པར་རྒྱུན་དུ་གོ་བས་སྲུང་བ་ལ་ཚེགས་
མེད་པ་ཞིག་འབྱུང་ངོ༌། །ཞེས་གསུངས་པའི་ཕྱིར།
(༥)སྐྱབས་སུ་སོང་བའི་བསླབ་བྱ།
སྐྱབས་སུ་སོང་བའི་བསླབ་བྱ་ལ་གཉིས། བསྡུ་བ་ལས་འབྱུང་བ་དང་། མན་
ངག་ལས་འབྱུང་བའོ། །དང་བོ་ལ་བཞི་ཚན་གཉིས་ལས།
བཞི་ཚན་དང་བོ།
༡ སྐྱེས་བུ་དམ་པ་ལ་བསྟེན་པ་ནི། ལེགས་ཚོགས་ཐམས་ཅད་ཀྱི་འབྱུང་
གནས་དགེ་བའི་བཤེས་གཉེན་ནམ་ལམ་སྟོན་པ་ལ་དངོས་སུ་བསྟེན་པའོ། །
༢ དམ་པའི་ཆོས་ཉན་པ་ནི། དམ་པ་སངས་རྒྱས་དང་དེའི་ཉན་ཐོས་
སོགས་ཀྱིས་བཤད་པའི་ཆོས་སྡེ་སྣོད་གསུམ་ལ་སོགས་པར་ཅི་འོས་སུ་ཉན་པའོ། །
༣ ཚུལ་བཞིན་ཡིད་ལ་བྱེད་པ་ནི། དེ་དག་གིས་བཤད་པའི་ཆོས་ཚུལ་
བཞིན་ཡིད་ལ་བྱས་ནས་ཉོན་མོངས་ལྡོག་པའི་ཐབས་སུ་འཁྱེར་བའོ། །
༤ ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ་ནི། ཐར་པ་ཐོབ་པའི་ཕྱིར་
དུ་དམ་པའི་ཆོས་ལ་ཞུགས་པ་རྣམས་དང་རྗེས་སུ་མཐུན་པར་ལམ་ལ་སློབ་པའོ། །
བཞི་ཚན་གཉིས་པ།
༡ དབང་བོ་མི་རྒོད་པར་བྱ་བ་ནི། དབང་བོའི་སྒོ་ཐམས་ཅད་མི་རྒོད་
པ་སྟེ་སྒོ་གསུམ་བག་ཡངས་སུ་མི་གཏོང་བ་ལ་འབད་པའོ། །

༢ བསླབ་པའི་གཞི་ཅི་ནུས་སུ་འཛིན་པ་ནི། བདེ་བར་གཤེགས་པས་
བསླབ་པ་བཅས་པའི་གཞི་མཐའ་དག་རང་གིས་ཅི་ནུས་སུ་འཛིན་པའོ། །
༣ སེམས་ཅན་ལ་སྙིང་བརྩེ་བ་ནི། བཞི་བརྒྱ་བ་ལས། མདོར་ན་ཆོས་ནི་
མི་འཚེ་བར། །དེ་བཞིན་གཤེགས་པ་རྣམས་ཀྱིས་གསུངས། །ཞེས་གསུངས་པ་
ལྟར༑ རྒྱལ་བའི་བསྟན་པ་སྙིང་རྗེ་ཁྱད་པར་དུ་བྱས་པས། དེ་ལ་སྐྱབས་སུ་སོང་
བས་སེམས་ཅན་ལ་སྙིང་བརྩེ་བ་དང་མི་འཚེ་བའོ། །
༤ དུས་དུས་སུ་དཀོན་མཆོག་མཆོད་པ་ལ་བརྩོན་པ་ནི། དཀོན་མཆོག་
གི་ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་ནས་ཉི་མ་རེ་རེ་བཞིན་དཀོན་
མཆོག་མཆོད་པ་ལ་འབད་པའོ། །
མན་ངག་ལས་འབྱུང་བའི་བསླབ་བྱ།
མན་ངག་ལས་འབྱུང་བའི་བསླབ་བྱ་ལ་གཉིས། སྐྱབས་གསུམ་སོ་སོའི་བསླབ་
བྱ་དང་། སྐྱབས་གསུམ་ཐུན་མོང་གི་བསླབ་བྱ་གཉིས། དང་བོ་ལ་གཉིས། དགག་
པའི་བསླབ་བྱ་དང་། སྒྲུབ་པའི་བསླབ་བྱའོ། །
དགག་པའི་བསླབ་བྱ་གསུམ་ནི།
༡ སངས་རྒྱས་ལ་སྐྱབས་སུ་སོང་བའི་འཇིག་རྟེན་པའི་ལྷ་གཞན་ལ་སྐྱབས་
སུ་མི་འགྲོ་བ། ལམ་རིམ་ཆེན་མོ་ལས། འཇིག་རྟེན་པའི་ལྷ་དྲག་པོ་དང་ཁྱབ་
འཇུག་སོགས་ལའང་ཕུགས་ཀྱི་སྐྱབས་སུ་མི་འཛིན་ན། ཡི་དྭགས་སུ་གྱུར་པའི་
གཞི་བདག་དང་ཀླུ་ལ་ལྟ་ཅི་སྨོས། ཞེས་གསུངས། དགེ་བཤེས་སྟོན་པའི་ཞལ་
ནས༑ ཤར་ཕྱོགས་ན་རྨ་ཆེན་སྦོམ་ར་ལྷར་འཛིན་ཏེ་དེ་ཡང་འདྲེ་ཡིན། ལྷོ་

ཕྱོགས་ན་ཡར་ལྷ་ཤམ་པོ་ལྷར་འཛིན་ཏེ་དེ་ཡང་འདྲེ་ཡིན། བྱང་ཕྱོགས་ན་གཉན་
ཆེན་ཐང་ལྷ་ལྷར་འཛིན་ཏེ་དེ་ཡང་འདྲེ་ཡིན། ཞེས་གསུངས་པ་དང་། དེ་དག་
ལ་ཆོས་ལྡན་གྱི་བྱ་བ་འགའ་ཞིག་གི་ཕྱིར་གྲོགས་བཅོལ་བ་ཙམ་མི་རུང་བ་མེད་
ལ༑ གཞན་འཇིག་རྟེན་པའི་ལྷ་དང་ལྷ་རྟེན། གཞི་བདག་དང་ལབ་རྩེ་སོགས་
ལ་ཕྱག་འཚལ་ཞིང་ཕུགས་ཀྱི་སྐྱབས་བཅོལ་ནས་གཏོར་མ་སྦྱིན་པ་སོགས་ཀྱི་
ལས་བྱས་ན། རང་རྒྱུད་ཀྱི་སྡོམ་པ་ཐམས་ཅད་འཇིག་འགྲོ་བར་མ་ཟད་ནང་
བའི་གྲལ་ནས་ཀྱང་བུད་ཚར་བ་ཡིན་ཏེ། པོ་ཏོ་བའི་དཔེ་ཆོས་འགྲེལ་བར།
འཇིག་རྟེན་པ་ལ་ལས་འཆོལ་བའམ། སྙིང་རྗེའི་སྒོ་ནས་གཏོར་མ་སྦྱིན་པ་ལ་
ཉེས་པ་མེད་ཀྱི། སྐྱབས་གནས་དང་རེ་ལྟོས་ཀྱི་སྒོ་ནས་གཏོར་མ་བྱིན་པ་ན་
སྐྱབས་འགྲོ་འཆོར་བར་གསུངས་སོ། །
༢ ཆོས་ལ་སྐྱབས་སུ་སོང་བའི་སེམས་ཅན་ལ་གནོད་འཚེ་མི་བྱེད་པ་ནི།
མྱ་ངན་ལས་འདས་པ་ལས། དམ་པའི་ཆོས་ལ་སྐྱབས་སོང་བས། །འཚེ་ཞིང་
གནོད་པའི་སེམས་དང་བྲལ། །ཞེས་གསུངས་པ་ལྟར། ཆོས་ལ་སྐྱབས་སུ་སོང་
བས༑ སེམས་ཅན་གང་ཡང་རུང་བའི་སྲོག་གཅོད་པ། རྡུང་རྡེག་འཕྲོག་པ་
སོགས་གནོད་པ་བྱེད་པ་ལྟ་ཅི། མི་འོས་པའི་ཁྲལ་འགེལ་བ་དང་། དུད་འགྲོ་
ལྟ་བུར་མི་ཐེག་པའི་ཁལ་འགེལ་བ་ཚུན་ཆད་གནོད་འཚེ་ཡིན་པས་བྱ་མི་རུང་
ལ༑ མདོར་ན་དམ་པའི་ཆོས་ཀྱི་ངོ་བོ་ནི་མི་འཚེ་བ་ཡིན་པས་བསམ་དང་སྦྱོར་
བ༑ དངོས་ཤུགས་ཅི་རིགས་ཀྱིས་གནོད་པ་དང་འཚེ་བ་སྤོང་བའོ། །
༣ དགེ་འདུན་ལ་སྐྱབས་སུ་སོང་བའི་གྲོགས་མུ་སྟེགས་དང་མི་འགྲོགས་པ་
ནི༑ མདོ་མྱང་འདས་ལས། དགེ་འདུན་ལ་ཡང་སྐྱབས་འགྲོ་བ། །མུ་སྟེགས་ཅན་

དང་འགྲོགས་པ་མིན། །ཞེས་གསུངས། ལམ་ཁྲིད་སོགས་ལས། བོད་འདིར་མུ་
སྟེགས་ཀྱི་ལྟ་བ་འཛིན་པ་མེད་ཀྱང་མུ་སྟེགས་ཅན་ཡོད། དེ་གང་ཡིན་ཞེ་ན།
དཀོན་མཆོག་གསུམ་ལ་སེམས་ཀྱིས་ཡིད་མི་ཆེས་ཤིང་ཁ་ནས་ཀྱང་སྐུར་བ་འདེབས་
པ་ཡོད། ཅེས་གསུངས་པ་ལྟར། དེ་དག་གི་རིགས་ལ་འགྲོགས་འདྲིས་དང་
མཐུན་པར་མི་བྱེད་པའོ། །
སྒྲུབ་པའི་བསླབ་བྱ་གསུམ་ནི།
༡ སངས་རྒྱས་ལ་སྐྱབས་སུ་སོང་བས། སངས་རྒྱས་ཀྱི་སྐུ་གཟུགས་བྲིས་འབུར་
་བཟོ་ལེགས་ཉེས་ཅི་འདྲ་ཞིག་ཡིན་ན་ཡང་དེ་དག་གཏའ་མར་འཇོག་པ་དང་
འོ་བརྒྱལ་སར་འཇོག་པ་སོགས་མ་གུས་པ་དང་། བརྙས་སྨོད་དང་འཕྱས་འདེགས་
པ་སོགས་སྤངས་ནས་བདག་འཁོར་བ་ལས་སྒྲོལ་བའི་སྟོན་པ་ཐུགས་རྗེ་ཅན་དེའི་
སྐུའོ་སྙམ་དུ་གུས་པ་སྐྱེད་ཅིང་སྐྱབས་ཡུལ་མཆོག་ཏུ་འཛིན་དགོས་པ་ཡིན་ཏེ།
བཤེས་སྤྲིངས་ལས། ཇི་ལྟར་བདེ་གཤེགས་སྐུ་གཟུགས་ཤིང་ལས་བྱས། །བགྱིས་
པ་ཅི་འདྲ་ཡིན་རུང་མཁས་པས་མཆོད། །ཅེས་གསུངས། སྐུ་བརྙན་དེ་དག་གི་
ད་ལྟ་ཆོས་སྟོན་པ་སོགས་མི་མཛད་པ་ནི་རང་གི་ལས་སྣང་མ་དག་པའི་དབང་
གིས་མ་མཐོང་བ་ཡིན་གྱི་སྟོན་པ་ལ་ནུས་པ་མེད་པ་མིན་ཏེ། སར་གནས་ཀྱི་
སེམས་དཔའ་རྣམས་ལ་སངས་རྒྱས་ཀྱི་སྐུ་བརྙན་མཐའ་དག་གིས་ཆོས་སྟོན་པ་
སོགས་མཛད་པར་མདོ་སྡེ་རྒྱན་ལས་གསུངས་པ་ལྟར་བསམ་ལ།
ཤེད་བུ་སེར་སྐྱས་སློབ་པ་དང་མི་སློབ་པའི་དགེ་འདུན་ལ་ངན་སྨྲས་མི་འདྲ་
བ་བཅོ་བརྒྱད་བྱས་པས་མགོ་བརྙན་མི་འདྲ་བ་བཅོ་བརྒྱད་ཡོད་པའི་ཆུ་སྲིན་
ཉའི་རིགས་སུ་སྐྱེས་པ་ལུང་རྣམ་འབྱེད་ལས་གསུངས་པ་དང་། རྒྱལ་བོ་མཛེས་

ལྡན་གྱི་མཆོད་རྟེན་ལ་གླ་མི་ཞིག་གིས་ལན་གཉིས་སུ་འཕྱས་པ་ལ། རྗེས་འགྱོད་
པ་དང་བཅས་པས་མདོག་ངན་ཞིང་ལུས་ཆུང་ལ་སྐད་སྙན་པའི་སྙན་པ་བཟང་
ལྡན་དུ་སྐྱེས་པར་ལུང་ཕྲན་ཚེགས་ལས་གསུངས་པ་ལྟར་ལ། སངས་རྒྱས་ཀྱི་སྐུ་
གཟུགས་ལ་འདི་དང་འདི་འདྲའོ་ཞེས་འཕྱ་བ་དང་བརྙས་སྨོད་བྱེད་པ་སོགས་
མི་རུང་ངོ་། །རྣལ་འབྱོར་པ་ཆེན་པོས་ཇོ་བོ་ལ་འཇམ་པའི་དབྱངས་ཀྱི་སྐུ་ཞིག་
གཟིགས་སུ་ཕུལ་ནས་འདི་ལེགས་ཉེས་ཇི་འདྲ། ལེགས་ན་རོང་བ་མགར་དགེ་
བས་བྱིན་པའི་གསེར་ཞོ་བཞི་བྱིན་ནས་ལེན་པ་ལགས་ཞུས་པས། ཇོ་བོའི་ཞལ་
ནས༑ རྗེ་བཙུན་འཇམ་པའི་དབྱངས་ཀྱི་སྐུ་ལ་མི་ལེགས་པ་མེད། ལྷ་བཟོ་ནི་
འབྲིང་གསུངས་ནས་སྤྱི་བོར་བཞག་པ་དང་། ཕུ་ཆུང་བས། ང་ལ་ནི་ལྷ་ལ་ལྟ་
ལུགས་ཤིག་ཡོད། བདག་གི་སྐྱབས་གནས་བླ་ན་མེད་པ་ཡིན་སྙམ་དུ་ལྟ་བ་ཡིན།
ཞེས་གསུངས་པ་ལྟར་རོ། །
༢ ཆོས་ལ་སྐྱབས་སུ་སོང་བས། ཆོས་ཚིག་བཞི་བ་ཡན་ཆད་གཏའ་མར་
འཇོག་པ་ཟོང་དུ་བྱེད་པ། ས་སྒྲེ་བོ་དང་འོ་བརྒྱལ་སར་འཇོག་པ། ལྷམ་དང་
སྦྲགས་ཏེ་འཁུར་བ་དང་འགོམ་ཡུག་སོགས་མ་གུས་པ་སྤངས་ཤིང་། བདག་
འཁོར་བ་དང་ངན་སོང་གི་སྡུག་བསྔལ་ལས་སྒྲོལ་བར་བྱེད་པའི་སྐྱབས་དངོས་
ཡིན་སྙམ་དུ་གུས་པ་བསྐྱེད་ཅིང་ཕྱག་དང་མཆོད་པ་སོགས་བྱ་སྟེ། དགེ་བཤེས་
སྤྱན་སྔ་བས་གསུང་རབ་གདན་དྲངས་པ་མཐོང་ན་ཐལ་མོ་སྦྱར་ནས་ལྡང་། ཕྱིས་
ལྡང་པར་མ་ནུས་པ་ན་ཐལ་མོ་སྦྱོར་བའི་རྣམ་ཐར་དང་། ཇོ་བོ་མངའ་རིས་སུ་
བྱོན་པ་ན། སྔགས་པ་ཞིག་ཁོང་ལ་ཆོས་མི་ཉན་པ་ལ། ཡིག་མཁན་ཞིག་སོ་དྲེག་
གིས་ཆོས་ལ་སྐུད་པ་གཟིགས་ནས། ཇོ་བོས་མ་བཟོད་ནས། ཨ་ཙ་མ་མི་རུང་མི་

རུང་གསུངས་པ་སོགས་དེ་ལྟར་གུས་པ་བྱས་པའི་རྣམ་ཐར་ཡོད་ལ། དེ་ལྟར་མ་
བྱས་ན། ཚེ་རབས་ནས་ཚེ་རབས་སུ་གླེན་ཞིང་གཏི་མུག་པར་འགྱུར་བ་སོགས་
སྐྱོན་ཤིན་ཏུ་ཆེ་བར་གསུངས་ཏེ། ཤ་ར་བའི་ཞལ་ནས། རང་ཅག་ཆོས་ལ་རྩེད་
མོ་ཅི་ཡང་བྱེད་པར་འདུག་སྟེ་ཆོས་དང་ཆོས་སྨྲ་བ་ལ་མ་གུས་པ་ཤེས་རབ་ཆལ་
བའི་རྒྱུ་ཡིན། རྨོངས་པ་ད་ལྟའི་འདི་གས་ཆོག་གི་རྨོངས་པའི་རྒྱུ་མ་གསོག འདི་
ལས་རྨོངས་ན་ཅི་བཏུབ་གསུངས་པ་ལྟར་ཡིན།
ཆོས་དཀོན་མཆོག་ལ་འགོག་ལམ་གང་རུང་གིས་ཁྱབ་པས་ལུང་གི་ཆོས་
རྣམས་སྐྱབས་ཡུལ་དུ་མི་བརྩི་ཞེ་ན། དེ་ནི་ཤིན་ཏུ་མི་རུང་སྟེ། རྒྱུད་ལས། བློ་
མཆོག་རྣམས་ཀྱི་ཀུན་དགའ་ར་བ་སྟེ། །དམན་པས་འཇིག་པ་རྣམས་ཀྱི་རྒྱལ་
བྱེད་ཚལ། །སྲིད་པའི་འབྱོར་བ་ཟིལ་གྱིས་གནོན་པའི་མཆོག །གསུང་མཆོག་
ཆོས་ལ་བདག་ནི་སྐྱབས་སུ་མཆིཆི། །ཞེས་དཀོན་མཆོག་གི་ཐད་དུ་ལུང་གི་ཆོས་
གསུངས་པ་འདི་གོ་དགོས། ད་ལྟ་འདི་ལ་ཆོས་དཀོན་མཆོག་དང་སྐྱབས་དངོས་
བྱས་ནས་རང་རྒྱུད་ལ་མ་བསྟེན་པར་འགོག་ལམ་གྱིས་བསྡུས་པའི་ཆོས་དཀོན་
མཆོག་དངོས་དེ་རྒྱུད་ལ་སྐྱེ་ཐབས་མེད་པས་འདི་གལ་ཆེ་ཞེས་སྐྱབས་མགོན་རྡོ་
རྗེ་འཆང་དཀོན་མཆོག་འཇིགས་མེད་དབང་བོས་གསུངས། ཞེས་བསྟན་པའི་
སྒྲོན་མེའི་སྐྱབས་ཁྲིད་ལས་གསུངས་སོ། །དེ་ལྟར་རང་རང་གི་རྒྱུད་ཚོད་དང་
མཐུན་པའི་ཆོས་དཀོན་མཆོག་འགྲུབ་པའི་ཚུལ་འདི་རྗེ་བླ་མའི་དགོངས་པ་ཡིན་
པ་ལམ་རིམ་ཆེན་མོ་ལས། མཐའི་ཆོས་དཀོན་མཆོག་དེའང་ལས་དང་བོ་བའི་
དུས་ཀྱི་སྐྱོན་ཕྱོགས་རེ་བ་ཙམ་སྤོང་བའི་སྤངས་པ་དང་ཡོན་ཏན་ཕྱོགས་རེ་ཙམ་
སྒྲུབ་པའི་རྟོགས་པ་གཉིས་གོང་ནས་གོང་དུ་ཁྱད་ཞུགས་པར་སོང་བ་ལ་འཇོག་

གི་དེ་ལས་གཞན་གློ་བུར་དུ་འབྱུང་བ་མིན་ནོ། །ཞེས་གསུངས་པའི་ཕྱིར།
༣ དགེ་འདུན་ལ་སྐྱབས་སུ་སོང་བས། དགེ་བཤེས་སྟོན་པ་རིན་པོ་ཆེ་དང་
རྣལ་འབྱོར་བ་ཆེན་པོས་ལྷན་པ་སེར་བོ་རེ་འགོམ་པའི་སར་ཡོད་པ་ཡང་མི་
འགོམ་པར་སྤྲུགས་ནས་ས་གཙང་སར་སྐྱེལ་བའི་ཕྱག་བཞེས་ལྟར། དགེ་ཚུལ་
སློང་དངོས་ཕར་ཞོག་རྟགས་ཙམ་འཛིན་པ་དང་། དེ་དག་གི་རྟགས་ཙམ་ཚུན་
ཆད་ལ་ཡང་གུས་པར་བྱ་བ་ལས་སེམས་ཀྱི་བརྙས་བཅོས་བྱ་མི་རུང་ཏེ། མདོ་
ལས༑ མེ་ཏོག་ཙམ་པ་ཀ་ནི་རྒས་གྱུར་ཀྱང༌། །མེ་ཏོག་ཕལ་བ་རྣམས་ཀྱི་དོ་ཟླ་
མིན༑ ༑ང་ཡི་ཉན་ཐོས་ཚུལ་ཁྲིམས་འཆལ་བ་ཡང་། །ཕྱི་རོལ་མུ་སྟེགས་རྣམས་
ཀྱི་དོ་ཟླ་མིན། །ཞེས་དང་། ལྷག་བསམ་བསྐུལ་བ་ལས། ཡོན་ཏན་འདོད་པ་
ནགས་ན་གནས་པ་ཡིས། །ཕ་རོལ་དག་གི་སྐྱོན་ལ་བརྟག་མི་བྱ། །བདག་ནི་
ཁྱད་པར་འཕགས་ཤིང་བདག་མཆོག་ཅེས། །དེ་སྙམ་དུ་ནི་སེམས་བསྐྱེད་མི་
བྱའོ༑ ༑རྒྱགས་འདི་བག་མེད་ཀུན་གྱི་རྩ་བ་སྟེ། །དགེ་སློང་དམན་ལ་བརྙས་པར་
ཡོང་མི་བྱ། །བསྐལ་བ་གཅིག་གིས་ཐར་བ་འཐོབ་མི་འགྱུར། །འདི་ནི་བསྟན་པ་
འདི་ལ་གོ་རིམ་ཡིན། །ཞེས་གསུངས། ལམ་རིམ་ལས། རང་ཉིད་དཀོན་མཆོག་
ལ་ཅི་ཙམ་གུས་པ་དེ་ཙམ་དུ་འགྲོ་བ་རྣམས་ཀྱང་རང་ལ་ཆེས་ཆེར་གུས་པར་འགྱུར་
བའི་ཕྱིར། ཅི་འདྲ་བ་ཡི་ལས་བྱས་པ། །འབྲས་བུ་དེ་འདྲ་འཐོབ་པར་འགྱུར། །
ཞེས་གསུངས་པ་ལྟར་རོ། །
སྐྱབས་གསུམ་ཐུན་མོང་གི་བསླབ་བྱ།
༡ དཀོན་མཆོག་གསུམ་གྱི་ཁྱད་པར་དང་ཡོན་ཏན་རྗེས་སུ་དྲན་པས་ཡང་
དང་ཡང་དུ་སྐྱབས་སུ་འགྲོ་བ་ནི། སྔར་ཁྱད་པར་ཤེས་པའི་སྐབས་སུ་བཤད་པ་

ལྟར་ཕྱི་ནང་གི་སྟོན་པ་དང་ཆོས་དང་ཚོགས་རྣམས་ཀྱི་ཁྱད་པར་དང་། ནང་
བའི་དཀོན་མཆོག་གསུམ་པོ་ནང་ཕན་ཚུན་གྱི་ཁྱད་པར་ཤེས་པའི་སྒོ་ནས་ཡང་
ཡང་གསལ་བཏབ་སྟེ་སྐྱབས་འགྲོ་མཚན་ཉིད་ཚང་བ་ལ་གོམས་པར་བྱེད་པའོ། །
༢ བཀའ་དྲིན་དྲན་པའི་སྒོ་ནས་དུས་རྟག་ཏུ་མཆོད་པ་ནི། ཏིང་ངེ་འཛིན་
རྒྱལ་བོ་ལས། སངས་རྒྱས་བསོད་ནམས་ཀྱིས་ནི་ངས་རྙེད་ཀྱང་། །དེ་ལ་བྱིས་
པ་བྱས་པ་གཟོ་མི་འགྱུར། །ཞེས་གསུངས་པ་ལྟར། ཐ་ན་རང་ལ་ཇ་ཕོར་བ་གང་
ཚུན་ཆད་ཀྱི་བདེ་ལེགས་གང་བྱུང་ཐམས་ཅད་དཀོན་མཆོག་གི་བཀའ་དྲིན་དུ་
ཤེས་པར་བྱས་ལ་དཀོན་མཆོག་ལ་བྱས་པ་གཟོ་བའི་བསམ་པས་ཅི་ཟ་ཅི་འཐུང་
གི་ཕུད་སོགས་ཀྱིས་མཆོད་པ་བྱ་དགོས་ལ། དེ་ཡང་ཐུད་ཀྱི་སྔོ་ས་དང་ལོ་མའི་
སེར་ས་ལྟ་བུ་མ་ཡིན་པར་གང་གི་བཟང་ས་ནས་བྱ་དགོས་ཞེས་ཤ་ར་བའི་
གསུངས་སྒྲོས་དང་། ཞིང་དམ་པ་ལ་དགེ་རྩ་སྐྲུན་པའི་མཐུ་ལས་གཞུང་ལུགས་
ལ་ལྟ་བའི་བློའི་ནུས་པ་ཇེ་རྒྱས་སུ་འགྲོ་བས། མཉན་ན་ཚིག་མི་ཟིན། བསམ་ན་
དོན་མི་གོ སྒོམ་ན་རྒྱུད་ལ་མི་སྐྱེ་བའི་བློའི་ནུས་པ་ཤིན་ཏུ་ཆུང་བའི་དུས་སུ་ཞིང་
གི་མཐུ་ལ་བརྟེན་པ་མན་ངག་ཡིན་ནོ། །ཞེས་དང་། མཆོད་པ་ཡང་དངོས་པོ་
ལ་མ་འཐོགས་རང་གི་དད་པ་ལ་འཐོགས་ཞེས་གསུངས་པ་ལྟར་དད་པ་ཡོད་
ན་ཟང་ཟིང་གི་དངོས་པོ་མེད་ཀྱང་མཎྜལ་དང་ཆུ་གཙང་ཕུལ་བའི་མཆོད་པ་
མཆོག་ཏུ་འགྱུར་ལ། དེ་ལྟ་མ་ཡིན་པར་ཡོད་བཞིན་དུ། བདག་ལ་བསོད་ནམས་
མི་ལྡན་བཀྲེན་ཆེ་སྟེ། །མཆོད་པའི་ནོར་གཞན་བདག་ལ་ཅང་མ་མཆིས། །ཞེས་
ཟེར་བ་ནི། པོ་ཏོ་བའི་ཞལ་ནས། དུང་ཕོར་དྲི་མ་ཅན་ཞིག་ཏུ་སྤང་སྤོས་རེ་བཏབ་
ནས། ཙན་དན་ག་བུར་སྤོས་ཀྱི་ཆུ། །ཞེས་དམུས་ལོང་གིས་མིག་ལྡན་ལ་མགོ་

སྐོར་བྱེད་པ་གསུངས་པ་དང་འདྲའོ། །ལམ་རིམ་ཆེན་མོ་ལས། གཞན་ཡང་
བཟའ་བཏུང་རྒྱུན་དུ་བྱ་དགོས་པས། དེའི་ཚེ་དེ་དག་གི་ཕུད་ཀྱིས་མཆོད་པ་མ་
ཆག་ནའང་ཚོགས་མང་བོ་ཚེགས་ཆུང་དུས་རྫོགས་པས་ཆུ་ཡན་ཆད་གང་ལ་
ལོངས་སྤྱོད་པའི་ཕུད་ཀྱིས་ཀྱང་སྙིང་ཐག་པ་ནས་མཆོད་པར་བྱའོ། །ཞེས་
གསུངས་པ་ལྟར་རོ། །
༣ སྙིང་བརྩེ་བའི་འགྲོ་བ་གཞན་ཡང་སྐྱབས་འགྲོ་ལ་འགོད་པ་ནི། མཆོག་
གསུམ་གྱི་ཡོན་ཏན་དང་བཀའ་དྲིན་ལེགས་པར་མཐོང་བ་ན། སེམས་ཅན་གཞན་
རྣམས་ཀྱང་སྙིང་བརྩེ་བའི་དེའི་སྐྱབས་འོག་ཏུ་འཇུག་པས་ཐབས་ཅི་ནུས་བྱེད་
པའོ། །
༤ བྱ་བ་དང་དགོས་པ་ཅི་ཡོད་ཀྱང་མཆོག་གསུམ་ལ་གསོལ་བ་འདེབས་པ་
ལས་འཇིག་རྟེན་པའི་ཐབས་གཞན་སྤོངས་པ་ནི།
བྱ་བ་དང་དགོས་པ་ཆེ་ཆུང་
ཇི་འདྲ་ཞིག་ལ་ཐུག་ཀྱང་མཆོག་གསུམ་ལ་བློ་བཀལ་ནས་དཀོན་མཆོག་མཆོད་
པ་ལ་བརྩོན་ཏེ་སྒྲུབ་པ་ལས། བསམ་ངན་དང་གཡོ་སྒྱུ། འཇིག་རྟེན་པའི་ལྷ་
འདྲེ་གཞི་བདག་བོན་པོ་སོགས་ལ་སྐྱབས་འགྲོ་མི་བྱེད་པའོ། །
༥ ཕན་ཡོན་ཤེས་ནས་ཉིན་ལན་གསུམ་མཚན་ལན་གསུམ་དུ་སྐྱབས་སུ་
འགྲོ་བ་ནི། སྔར་བཤད་པ་ལྟར་གྱི་ཕན་ཡོན་རྣམས་དྲན་ནས་ཉིན་མཚན་དུས་
དྲུག་ཏུ་སྐྱབས་འགྲོ་བྱེད་པའོ། །
༦ དཀོན་མཆོག་གསུམ་བཞད་གད་དང་སྲོག་གི་ཕྱིར་ཡང་མི་གཏོང་བ་ནི།
ཚུལ་ཁྲིམས་ཡང་དག་པར་ལྡན་པའི་མདོ་ལས། སྲོག་དང་བྲལ་ཞིང་ཤི་བ་ནི་བླ་
ཡི༑ ཚུལ་ཁྲིམས་ཉམས་ཤིང་ཞིག་པ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན།

སྲོག་དང་བྲལ་ཞིང་ཤི་བས་ནི་སྐྱེ་བ་འདི་ཉིད་ཀྱི་ཚེ་ཟད་པར་འགྱུར་གྱི། ཚུལ་
ཁྲིམས་ཉམས་ཤིང་ཞིག་པས་ནི་སྐྱེ་བ་འབུམ་ཕྲག་བརྒྱའི་བར་དུ་རིགས་དང་བྲལ་
ཞིང་བདེ་བ་སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །
ཞེས་གསུངས་པ་ལྟར། ལུས་སྲོག་ལོངས་སྤྱོད་དང་བཅས་པ་ནི་འབྲལ་ངེས་པ་
ཡིན་པས། དེ་དག་གི་ཕྱིར་དུ་སྐྱབས་འགྲོའམ་ཚུལ་ཁྲིམས་བཏང་ན་ནི་ཚེ་རབས་
དུ་མར་སྡུག་བསྔལ་རྒྱུན་མར་འབྱུང་བས་ཅི་ལ་བབས་ཀྱང་སྐྱབས་མི་གཏོང་
སྙམ་པ་དང་། ཐ་ན་བཞད་གད་ཙམ་གྱི་ཕྱིར་དང་མནའ་བསྐྱལ་བ་ཚུན་ཆད་
དུ་དཀོན་མཆོག་མི་སྤོང་བ་དེ་ཡིན་ལ། ལམ་རིམ་ཆེན་མོ་ལས། སྲོག་གི་ཕྱིར་
ཡང་མི་གཏོང་བ་དང་འགལ་བ་ནི་སྐྱབས་འགྲོ་གཏོང་བ་དངོས་ཡིན་ལ། དེ་
བཞིན་དུ་དཀོན་མཆོག་གསུམ་མ་བཏང་ཡང་དེ་དག་དང་མི་མཐུན་པའི་སྟོན་
པ་ལ་སོགས་པ་གསུམ་ལ་གཉིས་འཛིན་བྱེད་ན་ཡང་གཞན་དུ་མི་སྨྲ་བ་དང་
འགལ་ཞིང་སྐྱབས་ལ་བློ་མ་ཁེལ་བས་གཏོང་ལ། ཞེས་གསུངས་པ་ལྟར་རོ། །
༦ ཞར་བྱུང་སྐྱབས་གསུམ་དང་འབྲེལ་བའི་མུ་བཞི་འགོད་པ།
སྐྱེས་བུ་ཆེན་པོའི་ལམ་དང་ཆོས་དཀོན་མཆོག་ལ་མུ་བཞི།
༡ རིགས་ངེས་བྱང་སེམས་ཚོགས་ལམ། ༢ ཉན་ཐོས་མཐོང་ལམ།
༣ བྱང་སེམས་མཐོང་ལམ་རྣམ་གྲོལ་ལམ། ༤ཉན་ཐོས་ཚོགས་ལམ།
སྐྱེས་བུ་ཆེན་པོ་དང་དགེ་འདུན་དཀོན་མཆོག་ལ་མུ་བཞི།
༡ རིགས་ངེས་བྱང་སེམས་སྦྱོར་ལམ་པ། ༢ ཉན་ཐོས་དགྲ་བཅོམ་པ།
༣བྱང་སེམས་མཐོང་ལམ་པ། ༤རིགས་ངེས་རང་རྒྱལ་ཚོགས་ལམ།

སྐྱེས་བུ་འབྲིང་གི་ལམ་དང་ཆོས་དཀོན་མཆོག་ལ་མུ་བཞི།
༡ ཉན་ཐོས་ཚོགས་ལམ། ༢ ཐེག་ཆེན་སྒོམ་ལམ།
༣ ཉན་ཐོས་མི་སློབ་ལམ། ༤རིགས་ངེས་ཐེག་ཆེན་ཚོགས་ལམ།
སྐྱེས་བུ་འབྲིང་དང་དགེ་འདུན་དཀོན་མཆོག་ལ་མུ་བཞི།
༡ རིགས་ངེས་རང་རྒྱལ་སྦྱོར་ལམ་པ། ༢བྱང་སེམས་འཕགས་པ།
༣ཉན་རང་འཕགས་པ། ༤རིགས་ངེས་བྱང་སེམས་སོ་སྐྱེས།
བྱང་སེམས་ཀྱི་ལམ་དང་ཆོས་དཀོན་མཆོག་ལ་མུ་བཞི།
༡ ཐེག་ཆེན་རིགས་ངེས་ཀྱི་ཚོགས་ལམ། ༢ཐེག་དམན་དགྲ་བཅོམ་པའི་
རྒྱུད་ཀྱི་མཁྱེན་པ། ༣ བྱང་སེམས་འཕགས་ལམ། ༤ཉན་ཐོས་ཚོགས་ལམ།
བྱང་སེམས་དང་དགེ་འདུན་དཀོན་མཆོག་ལ་མུ་བཞི།
༡ རིགས་ངེས་ཐེག་ཆེན་སྦྱོར་ལམ་པ། ༢ ཉན་ཐོས་སྒོམ་ལམ་པ།
༣བྱང་སེམས་འཕགས་པ། ༤རིགས་ངེས་རང་རྒྱལ་སྦྱོར་ལམ་པ།
བྱང་སེམས་ཚོགས་ལམ་དང་ཆོས་དཀོན་མཆོག་གཉིས་ལ་མུ་བཞི།
༡ ཐེག་ཆེན་རིགས་ངེས་ཀྱི་ཚོགས་ལམ་པ། ༢ཐེག་ཆེན་མཐོང་ལམ་
བར་ཆད་མེད་ལམ། ༣ ཉན་ཐོས་དགྲ་བཅོམ་རྟོགས་པ་སྔོན་སོང་གི་བྱང་
སེམས་ཚོགས་ལམ། ༤ རིགས་ངེས་བྱང་སེམས་སྦྱོར་ལམ་པ།
བྱང་སེམས་ཚོགས་ལམ་པ་དང་དགེ་འདུན་དཀོན་མཆོག་ལ་མུ་བཞི།
༡ རིགས་ངེས་བྱང་སེམས་ཚོགས་ལམ་པ། ༢རང་རྒྱལ་དགྲ་བཅོམ་པ།

༣ དམན་ལམ་སྔོན་སོང་གི་ཐེག་ཆེན་ཚོགས་ལམ་པ། ༤ཐེག་ཆེན་རིགས་
ངེས་སྦྱོར་ལམ་པ།
རང་རྒྱལ་སྦྱོར་ལམ་དང་ཆོས་དཀོན་མཆོག་ལ་མུ་བཞི།
༡ རིགས་ངེས་རང་རྒྱལ་སྦྱོར་ལམ། ༢ ཉན་ཐོས་མི་སློབ་ལམ། ༣ཉན་
ཐོས་དགྲ་བཅོམ་རྟོགས་པ་སྔོན་སོང་གི་རང་རྒྱལ་སྦྱོར་ལམ། ༤ཉན་ཐོས་
ཚོགས་ལམ།
རང་རྒྱལ་དང་དགེ་འདུན་དཀོན་མཆོག་ལ་མུ་བཞི།
༡ རང་རྒྱལ་སོ་སྐྱེས། ༢ ཉན་ཐོས་འཕགས་པ།
༣ རང་རྒྱལ་འཕགས་པ། ༤བྱང་སེམས་སོ་སྐྱེས།
ཉན་ཐོས་ཀྱི་ལམ་དང་ཆོས་དཀོན་མཆོག་ལ་མུ་བཞི།
༡ ཉན་ཐོས་ཚོགས་སྦྱོར་གཉིས། ༢ རང་རྒྱལ་མཐོང་ལམ།
༣ ཉན་ཐོས་སྒོམ་ལམ། ༤ རིགས་ངེས་ཐེག་ཆེན་སྦྱོར་ལམ།
ཉན་ཐོས་དང་དགེ་འདུན་དཀོན་མཆོག་ལ་མུ་བཞི།
༡ ཉན་ཐོས་སྦྱོར་ལམ་པ། ༢ ཐེག་ཆེན་དགྲ་བཅོམ་པ།
༣ ཉན་ཐོས་དགྲ་བཅོམ་པ། ༤རིགས་ངེས་རང་རྒྱལ་ཚོགས་ལམ་པ།
རང་རྒྱལ་སྦྱོར་ལམ་དང་ཆོས་དཀོན་མཆོག་ལ་མུ་བཞི།
༡ རིགས་ངེས་རང་རྒྱལ་སྦྱོར་ལམ། ༢ ཐེག་ཆེན་མཐོང་ལམ། ༣ ཉན་ཐོས་
དགྲ་བཅོམ་རྟོགས་པ་སྔོན་སོང་གི་རང་རྒྱལ་སྦྱོར་ལམ། ༤ཉན་ཐོས་སྦྱོར་ལམ།

རང་རྒྱལ་སྦྱོར་ལམ་པ་དང་དགེ་འདུན་དཀོན་མཆོག་ལ་མུ་བཞི།
༡ རིགས་ངེས་རང་རྒྱལ་སྦྱོར་ལམ་པ། ༢སངས་རྒྱས་འཕགས་པ། ༣དགྲ་
བཅོམ་རྟོགས་པ་སྔོན་སོང་གི་རང་རྒྱལ་སྦྱོར་ལམ་པ། ༤ཉན་ཐོས་སོ་སྐྱེས།
གཞི་ཤེས་དང་སངས་རྒྱས་དཀོན་མཆོག་ལ་མུ་བཞི།
༡ ཉན་ཐོས་སྒོམ་ལམ། ༢ སངས་རྒྱས་འཕགས་པ། ༣ཐེག་དམན་མཐོང་
ལམ་བར་ཆད་མེད་ལམ་གྱི་རྫས་རྒྱུན་དུ་གྱུར་པའི་རྣམ་མཁྱེན། ༤ཉན་ཐོས་
ཚོགས་ལམ།
རྣམ་རྫོགས་སྦྱོར་བ་དང་ཆོས་དཀོན་མཆོག་ལ་མུ་བཞི།
༡ རིགས་ངེས་བྱང་སེམས་སོ་སྐྱེས་ཀྱི་ལམ། ༢ ཐེག་ཆེན་མི་སློབ་ལམ།
༣ ཐེག་ཆེན་མཐོང་ལམ། ༤ ཐེག་དམན་སོ་སྐྱེས་ཀྱི་ལམ།
རྩེ་སྦྱོར་དང་ཆོས་དཀོན་མཆོག་ལ་མུ་བཞི།
༡ རིགས་ངེས་བྱང་སེམས་སྦྱོར་ལམ་རྩེ་མོ། ༢ ཐེག་དམན་གྱི་མཐོང་ལམ།
༣བྱང་སེམས་འཕགས་ལམ། ༤རིགས་ངེས་བྱང་སེམས་ཚོགས་ལམ།
མཐར་གྱིས་སྦྱོར་བ་དང་ཆོས་དཀོན་མཆོག་ལ་མུ་བཞི།
༡ རིགས་ངེས་ཐེག་ཆེན་སྦྱོར་ལམ། ༢ ཐེག་ཆེན་མི་སློབ་ལམ།
༣ ཐེག་ཆེན་མཐོང་ལམ། ༤རང་རྒྱལ་སོ་སྐྱེས་ཀྱི་ལམ།
ཉན་ཐོས་ཀྱི་རྟོགས་རིགས་དང་ཆོས་དཀོན་མཆོག་ལ་མུ་བཞི།
༡ ཉན་ཐོས་སྦྱོར་ལམ་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་

ལམ། ༢སྟོང་ཉིད་མངོན་སུམ་དུ་རྟོགས་པའི་ལམ་ཤེས། ༣ ཉན་ཐོས་མཐོང་
ལམ་བར་ཆད་མེད་ལམ། ༤ ཐེག་ཆེན་རིགས་ངེས་ཚོགས་ལམ།
སངས་རྒྱས་དཀོན་མཆོག་དང་མི་ལ་མུ་བཞི།
༡ དགའ་ལྡན་རྟེན་ཅན་གྱི་རྒྱན་རྩོམ་པ་བོ་རྗེ་བཙུན་བྱམས་པ། ༢གླིང་
འདིའི་མི་ཕལ་བ། ༣བདག་ཅག་གི་སྟོན་པ། ༤བརྒྱ་བྱིན།
སེམས་བསྐྱེད་དང་ཆོས་དཀོན་མཆོག་ལ་མུ་བཞི།
༡ རིགས་ངེས་བྱང་སེམས་ཚོགས་ལམ་པའི་རྒྱུད་ཀྱི་སེམས་བསྐྱེད། ༢ཐེག་
དམན་མི་སློབ་ལམ། ༣ རྣམ་མཁྱེན་གྱི་ངོ་བོར་གྱུར་པའི་སེམས་བསྐྱེད། ༤ ཉན་
ཐོས་ཚོགས་ལམ།
ལམ་དང་ཆོས་དཀོན་མཆོག་ལ་མུ་བཞི།
༡ ཉན་ཐོས་ཚོགས་ལམ། ༢ སྒྲིབ་གཉིས་སྤངས་པའི་འགོག་བདེན།
༣ ཐེག་ཆེན་སྒོམ་ལམ། ༤ སྐྱེས་བུ་ཆུང་ངུའི་ལམ།
སངས་རྒྱས་དཀོན་མཆོག་དང་ཆོས་དཀོན་མཆོག་ལ་མུ་བཞི།
༡ བདག་ཅག་གི་སྟོན་པ། ༢ ཐེག་ཆེན་སྒོམ་ལམ། ༣ སངས་རྒྱས་
འཕགས་པའི་ཡིད་ཀྱི་རྣམ་ཤེས། ༤ཉན་ཐོས་ཚོགས་ལམ།
ཤེས་པ་དང་ཆོས་དཀོན་མཆོག་ལ་མུ་བཞི།
༡ སྐྱེས་བུ་ཆུང་ངུའི་རྒྱུད་ཀྱི་མི་རྟག་པ་རྟོགས་པའི་བློ། ༢འགོག་བདེན།
༣ ཐེག་དམན་མི་སློབ་ལམ། ༤ སྐྱེས་བུ་ཆུང་ངུ།

རྟག་པ་དང་ཆོས་དཀོན་མཆོག་ལ་མུ་བཞི།
༡ འདུས་མ་བྱས་ཀྱི་ནམ་མཁའ། ༢ རྣམ་མཁྱེན།
༣ ཉོན་སྒྲིབ་སྤངས་པའི་འགོག་བདེན། ༤ སངས་རྒྱས་འཕགས་པ།
མཁྱེན་པའི་གཏེར་གྱུར་བཞད་པའི་རྡོ་རྗེ་དང་། །
ལྷག་བསམ་མཁའ་རུ་འཕྱོ་བའི་བཤེས་དག་གི
བྱིན་རླབས་ཉི་འོད་སྙིང་ལ་འཁྱིལ་བ་ཡི། །
བཀའ་དྲིན་དྲན་ཏེ་སླར་ཡང་ཕྱག་བགྱི་འོ། །
སྨྲས་པ།
ཆེར་སྙིགས་མུན་པ་ནག་པོའི་སྨག་ཆེན་གྱིས། །
ཁོར་ཡུག་འཛིན་མའི་ས་ཁྱོན་འགེབས་པའི་དུས། །
སྲིད་ཞིའི་ཕུན་ཚོགས་འདོད་པ་ཀུན་འཇོ་བའི། །
དམ་པའི་མགོན་དང་མཇལ་འདི་སྐལ་བ་བཟང་། །
ཐོས་བསམ་གཤོག་པའི་རྩལ་དྲུག་མ་རྫོགས་ཤིང་། །
ཤེས་བརྩོན་རླུང་གིས་འཕྲུལ་ལ་མ་བརྟེན་པར། །
རྒྱ་ཆེན་གཞུང་གི་ལྷ་ལམ་སྙེག་འདོད་པ། །
དོན་ལྡན་མཁས་པའི་དགོངས་པ་ཁྲེལ་བའི་རྒྱུ། །
འོན་ཀྱང་ཟླ་མེད་འདྲེན་པ་མཆོག་རྣམས་ཀྱི། །

བཀའ་དྲིན་རི་བོའི་ཆ་ཙམ་གསོབ་པའི་ཕྱིར། །
རང་བློ་བྱིས་པའི་དཔུང་བས་ཐེག་ཚོད་ཀྱིས། །
བརྩོན་པའི་ངལ་བ་བསྟེན་ལ་འགལ་བ་ཅི། །
རྫུན་དང་ཕྲ་མའི་ཚིག་གི་མེ་དཔུང་བརྒྱ། །
བར་མེད་མཆེད་པ་ཁ་ཡི་ཐབ་ཁུང་དུ། །
དམ་པའི་ལེགས་བཤད་མེ་ཏོག་སིལ་མའི་འཕྲེང་། །
ལན་གཅིག་བསྟར་བ་འདི་ནི་དོན་ཡོད་སྙམ། །
ཕྲ་ཞིབ་རྣམ་དཔྱོད་ནོར་གྱིས་མ་འདང་ཞིང་། །
ཐོག་མའི་མ་རིག་བཙན་པོའི་གཞན་དབང་གིས། །
ཉེས་བཤད་འཁྲུལ་བའི་དྲི་མ་བྱས་སོ་ཅོག །
དམ་པའི་སྤྱན་སྔར་ཟོལ་མེད་སྙིང་ནས་འཆགས། །
འདི་བྲིས་ལེགས་བྱས་ཏིལ་ཙམ་མཆིས་གྱུར་ན། །
དགེ་བའི་བཤེས་དང་མཛའ་བའི་ཆོས་མཐུན་གྲོགས། །
མ་ཡུམ་སློབ་གྲྭའི་མཚན་སྙན་སྣང་བའི་འོད། །
དུས་ཀྱི་མཐར་ཡང་རྒྱས་པའི་རྒྱུར་གྱུར་ཅིག །

དམ་པའི་ཞབས་ཟུང་ཟླ་ཤེལ་འཛུམ་པའི་རིས། །
སྤྱི་གཙུག་རལ་བའི་རྒྱན་དུ་ཉེར་བཀོད་དེ། །
ཟབ་རྒྱས་གསུང་གི་གསང་བ་འོ་མའི་མཚོ། །
ལོངས་སུ་སྤྱོད་པའི་སྐལ་བ་མི་དམན་ཤོག །
ཅེས་སྐྱབས་གསུམ་གྱི་རྣམ་བཞག་ཅུང་ཟད་བཤད་པ་བཤེས་གཉེན་ཞལ་
ལུང་མུ་ཏིག་དཀར་བོའི་འཕྲེང་བ་ཞེས་བྱ་བ་འདི་ནི། ཀན་སུའུ་ཞིང་ཆེན་ནང་
བསྟན་སློབ་གྲྭའི་སྐབས་བཅུ་བདུན་པའི་ལམ་རིམ་འཛིན་གྲྭ་ནས་མཐར་ཕྱིན་པའི་
མཐར་ཕྱིན་ཆེད་རྩོམ་དུ། དངུལ་རྭའི་གཉན་ཐོག་དགོན་དགེ་ལྡན་དམ་ཆོས་
ཀུན་རྒྱས་གླིང་གི་གྲྭ་རིགས་སྐལ་བཟང་བསོད་ནམས་ཀྱིས་རབ་གནས་མེ་ཕག་
ལོའི་ནག་པ་ཟླ་བའི་དཀར་ཕྱོགས་ཀྱི་རྫོགས་པ་གསུམ་པ་སྟེ། འཕགས་ཡུལ་ལྷོ་
ཕྱོགས་དཔལ་ལྡན་འབྲས་སྤུངས་མཆོད་རྟེན་དུ་བདག་ཅག་གི་སྟོན་པས་དུས་
འཁོར་རྩ་རྒྱུད་གསུང་བའི་དུས་ཆེན་ཁྱད་པར་ཅན་དང་འབྲེལ་བའི་ཉིན་མ་
ཡུམ་སློབ་གླིང་གི་རང་སྤྱིལ་སྣང་བ་སྐྱིད་པའི་དགའ་ཚལ་དུ་མཇུག་རྫོགས་པར་
བྲིས་སོ། །
དཔྱད་གཞིའི་ཡིག་ཆ།
༡ ལམ་རིམ་ཆེན་མོ།
༢ རྒྱུད་བླ་དར་ཊཱིཀ
༣ བསྟན་པའི་འཇུག་སྒོ་སྐྱབས་འགྲོའི་ཁྲིད་ཡིག་ཕན་བདེའི་ལམ་བཟང་གསལ་
བའི་སྒྲོན་མེ།

༤ སྐྱབས་འགྲོའི་ཁྲིད་ཡིག་ཐུབ་བསྟན་སྒོ་འབྱེད།
༥ ཀུན་མཁྱེན་ཕར་ཕྱིན་མཐའ་དཔྱོད།
༦ ཕ་བོང་ཁའི་ལམ་རིམ།
༧ ཞྭ་དམར་པཎྚི་ཏའི་ལམ་རིམ།
༨ ཐེ་བོ་སྤྲུལ་སྐུ་ཡེ་ཤེས་ཐུབ་བསྟན་རྒྱ་མཚོའི་ལམ་རིམ་ཆུང་ངུའི་ཟིན་བྲིས་བློ་
གསལ་རྒྱ་མཚོའི་འཇུག་ངོགས།
༩ རྡོ་སྦིས་དགེ་བཤེས་ཀྱི་གསུམ་འབུམ་པོད་གསུམ་པ།
༡༠ པོ་ཏོ་བའི་དཔེ་ཆོས་འགྲེལ་བ།
༡༡ རྗེ་དམུ་དགེ་བསམ་གཏན་རྒྱ་མཚོའི་གསུང་འབུམ་པོད་གསུམ་པ།
༡༢ བསྡུས་གྲྭར་ཐོག་མར་འཇུག་བྱེད་སྐྱབས་ཁྲིད་དང་འབྲེལ་བའི་མན་ངག་
གསེར་གྱི་ལྡེ་མིག

༄༅། །སྐྱབས་འགྲོའི་ཉམས་ལེན་ལག་ཏུ་ལེན་ཚུལ་ཅུང་ཟད་
བཤད་པ་བཤེས་གཉེན་ཞལ་ལུང་
པད་དཀར་ཆུན་པོ།
༄༅། །མཚན་དཔེ་འོད་ཀྱི་དྲ་བ་མཛེས། །
སྒྲིབ་མེད་ཡེ་ཤེས་སྤྱན་གྱིས་གཟིགས། །
འགྲོ་ལ་ཟབ་རྒྱས་ཆོས་འཁོར་སྐོར། །
ལྷ་མིའི་སྟོན་པ་སྤྱི་བོས་མཆོད། །
རྒྱ་ཆེན་མཁྱེན་པའི་དཀྱིལ་འཁོར་རྫོགས། །
ཐུབ་བསྟན་སྲོག་གི་གསོས་སུ་གྲུབ། །
མཁས་མང་བྱེ་བའི་གཙུག་གི་ནོར། །
འཇམ་མགོན་བླ་མར་སྙིང་ནས་འདུད། །
ཚུལ་ཁྲིམས་རྩ་བ་རབ་ཏུ་བརྟན། །
མཐའ་བྲལ་ཤེས་བྱའི་གནས་ལུགས་རྟོགས། །
བྱམས་དང་བརྩེ་བས་ཐུགས་རྒྱུད་ཕྱུག།
འདྲེན་པ་ཟླ་མེད་གཙུག་ན་རྒྱལ། །

ཕན་བདེའི་དགའ་སྟོན་འཇོ་བའི་གཞི། །
བླ་མའི་ལེགས་བཤད་ནོར་བུའི་ཆར། །
བྱིས་བློ་སྤར་མོས་འཛིན་དཀའ་ཡང་། །
ངལ་བ་བསྟེན་ལ་སྤྲོ་བ་བརྟས། །
དེ་ལ་འདིར་སྐྱབས་སུ་འགྲོ་བའི་ཉམས་ལེན་ཇི་ལྟར་ལག་ཏུ་ལེན་པའི་ཚུལ་
ཅུང་ཟད་བྲི་བ་ལ། མདོ་ལུགས་ཀྱི་ལམ་ཁྲིད་འཇམ་དཔལ་ཞལ་ལུང་སོགས་ལས་
ཚོགས་ཞིང་གསལ་འདེབས་ཀྱི་ཆོ་ག་མེད་པར། གང་གིས་མོས་པ་གཙོར་བྱས་
པ༑ ༑དེ་ཡི་མདུན་ན་ཐུབ་པ་བཞུགས། །ཞེས་གསུངས་པ་ལྟར། སྐྱབས་ཡུལ་རྣམས་
རང་གི་མདུན་གྱི་ནམ་མཁར་ཐོལ་གྱིས་བྱོན་ཞིང་བཞུགས་པར་བསམ་པའི་སྒོ་ནས་
སྐྱབས་འགྲོ་བྱེད་པར་གསུངས་ཀྱང་། འདིར་འཇམ་དབྱངས་བླ་མ་བསྟན་པའི་
སྒྲོན་མེ་དང་དབལ་མང་པཎྜི་ཏ་རྣམ་གཉིས་ཀྱི་སྐྱབས་ཁྲིད་ལྟར་མདོ་སྔགས་
ཟུང་འབྲེལ་གྱི་ཟབ་གནད་ཡོངས་སུ་རྫོགས་པ་ལམ་ཁྲིད་བདེ་ལམ་ལྟར་བྱའོ། །
ཐོག་མར་སྔོན་འགྲོའི་རིམ་པ་གནས་ཁང་ཕྱི་དོར་བྱ་བ། འདི་
བླ་མ་གསེར་གླིང་བའི་རྣམ་ཐར་ཡིན་ལ། འདིའི་ཁུངས་ནི་མདོ་ལས་བྱང་ཆུབ་
སེམས་དཔའ་ས་ཕྱོགས་གཙང་མར་དཀྱིལ་མོ་དཀྲུང་བཅས་ཏེ་ཞེས་གསུངས་པ་
འདི་ཡིན་ལ། གཞན་ཡང་རྟག་ཏུ་ངུས་ཆོས་འཕགས་ཀྱིས་ཤེར་ཕྱིན་སྟོན་པའི་
གནས་སུ་བྱི་དོར་དང་ཁྲག་གིས་ཆག་ཆག་བཏབ་པ་དང་། སྟོན་པ་ཞལ་བཞུགས་
དུས་ཉན་ཐོས་ཆེན་པོ་རྣམས་དང་ལམ་ཆུང་བ་དང་གཅུང་དགའ་བོར་གཙུག་
ལག་ཁང་བྱི་དོར་བྱེད་དུ་བཅུག་པ་དང་། ཁྱིམ་བདག་སོ་སོས་སྟོན་པ་དང་དགེ་

འདུན་གདུགས་ཚོད་ལ་སྤྱན་དྲངས་པའི་ཚེ་རང་རང་གི་གནས་ཁང་བྱི་དོར་བྱས་
པ་དང་། རྒྱུད་ལས་དཀྱིལ་འཁོར་གང་དུ་བྱ་བའི་གནས་སུ་བྱི་དོར་དང་བདུད་
རྩི་ལྔ་དང་བ་བྱུང་གིས་བྱུགས་པ་གསུངས་པ་སོགས་མང་ངོ་། །
གནས་ཁང་བྱི་དོར་ཞེས་པའི་ཚིག་རེ་རེའི་སྟེང་ན་གོ་བ་ལེན་རྒྱུ་ཡོད་པར་
གསུངས་སྟེ། གནས་ནི་སྡོད་གནས་ཀྱི་ས་ཕྱོགས་དང་། ཁང་བ་ནི་རང་གི་སྒྲུབ་
གནས། བྱི་བ་ནི་ཕྱགས་མ་བཏབ་སྟེ་ཕྱགས་པ། དོར་བ་ནི་རྡུལ་ཕྱི་རོལ་ཏུ་འཕོ་
བ་སྟེ་ཚིག་བཞི་ལ་གོ་བ་ཁྱད་པར་བ་རེ་ཡོད། འདི་དག་རང་དོན་གཞན་དོན་
གྱི་རྟེན་འབྲེལ་དང་བདེན་བཞིའི་མཚོན་བྱེད་དུ་སྦྱོར་ཚུལ་སོགས་གསུངས་མོད་
འོལ་ཚོད་ཀྱིས་མ་བྲིས་སོ། །
བྱི་དོར་བྱ་དགོས་པའི་རྒྱུ་མཚན་ནི། དཔེར་ན་བླ་མའམ་དཔོན་པོ་ཞིག་
རང་གི་ཁྱིམ་དུ་གདན་འདྲེན་པ་ན་ཐོག་མར་གད་བདར་སོགས་ལེགས་པར་
བྱེད་དགོས་པ་ལྟར། རང་གི་གནས་ཁང་དེར་ཡང་བླ་མ་རྒྱལ་བ་སྲས་བཅས་
གདན་འདྲེན་པར་གུས་པ་བྱ་བའི་ཆེད་དུ་ཡིན། ཀུན་སློང་རང་ཉིད་སྐྱིད་འདོད་
དང་མཛེས་ཆོས་སོགས་ཀྱི་ཆེད་དུ་བྱི་དོར་བྱས་ན་བྱི་དོར་བྱས་པ་ཆོས་སུ་མི་
འགྲོ་སྟེ། རྗེའི་ཤེས་རབ་རྒྱ་མཚོས། རྒྱ་མི་དང་གྲོང་བས་ཀྱང་ཁང་བ་དང་ལྷས་
ཚུད་ཆད་བྱི་དོར་གང་ལེགས་བྱེད་ཀྱང་དེ་ལ་ཕན་ཡོན་མེད་པའི་ཕལ་བའི་བྱི་
དོར་ལས་ཁྱད་དོད་དགོས། ཞེས་གསུངས། ཀུན་སློང་དག་པའི་སྒོ་ནས་གནས་
ཁང་བྱི་དོར་བྱས་པ་ལ་མདོ་ལས་ཕན་ཡོན་ལྔ་གསུངས། རང་གི་སེམས་དྭངས་
པར་འགྱུར་བ་དང་། གཞན་གྱི་སེམས་དྭངས་པར་འགྱུར་བ་དང་། ལྷ་རྣམས་
དགའ་བར་འགྱུར་བ་དང་། མཛེས་པའི་ལས་གསོག་པ་དང་། ལུས་ཞིག་ནས་

ལྷ་ཡུལ་དུ་སྐྱེ་བ་དང་ལྔ་ཡིན། དཀར་ཕྱོགས་ཀྱི་ལྷ་རྣམས་གཙང་སྦྲ་ལ་མོས་པའི་
མི་གཙང་བར་བསྡད་ན་འཁོར་མི་ནུས་ཤིང་སྲུང་སྐྱོབ་བྱེད་ཀྱང་མི་ནུས་པ་ཡིན།
དཀར་ཕྱོགས་ཀྱི་ལྷ་རྣམས་དགའ་བ་ཙམ་དུ་མ་ཟད་བླ་མ་སངས་རྒྱས་སོགས་
ཀྱང་མཉེས་པ་ལ་བྱ། མཛེས་པའི་ལས་གསོག་པ་ཡང་ལུས་མཛེས་པ་ཙམ་དུ་མ་
ཟད་ཚུལ་ཁྲིམས་དག་ན་ལུས་མི་མཛེས་ཀྱང་རྒྱལ་བ་སྲས་བཅས་ཀྱི་གཟིགས་ངོར་
ཤིན་ཏུ་མཛེས་པ་ཡིན། རྗེ་བླ་མས། བློ་དང་ལྡན་པ་རྣམས་ཀྱི་ངོ་ཚའི་གོས། །
ཚུལ་ཁྲིམས་ཡིན་གྱི་དུ་ཀུ་ལ་ཡིས་མིན། །ཞེས་གསུངས་པ་དང་འདྲ།བྱང་ཆུབ་
སེམས་དཔའ་རྟག་ཏུ་ངུ་དང་གནས་བརྟན་ལམ་ཕྲན་བསྟན་སོགས་ཀྱིས་གནས་
ཁང་བྱི་དོར་བྱས་པ་ལ་བརྟེན་ནས་ལམ་གྱི་རྟོགས་པ་ཁྱད་པར་ཅན་རྙེད་པའི་
རྣམ་ཐར་ཡོད་ལ། ཉམས་ལེན་བྱེད་ཤེས་ན་སྡིག་སྒྲིབ་ཕྱགས་མས་ཕྱག་ཚུལ་
ཡང་ཡོད་པ་ལམ་ཆུང་བའི་རྣམ་ཐར་ལྟར་ཡིན་ཞེས་ཁོང་འཇམ་པའི་དབྱངས་
གསུངས་ཞེས་པྲཛྙའི་བདེ་ལམ་ཟིན་བྲིས་ལས་གསུངས་སོ། །
སྐུ་གསུང་ཐུགས་རྟེན་བཀྲམ་པའི་ཁུངས་ནི། ལུང་ལས་སྟོན་པ་དགེ་
འདུན་གྱི་གྲལ་དབུར་མ་ཕེབས་ཚེ་མི་མཛེས་པའི་ཉན་ཐོས་རྣམས་ཀྱིས་ཞུས་
ནས་ཚབ་ཏུ་སྐུ་བརྙན་བཞུགས་པར་གསུངས་པ་དང་། འཇམ་དཔལ་རྩ་རྒྱུད་
ལས༑ རྐང་གཉིས་དམ་པ་སྟོན་པ་ཡི། །སྐུ་གཟུགས་མཆོད་རྟེན་དག་ཀྱང་བྱ། །
སྤོས་དང་དྲི་དང་བྱུགས་པ་ཡིས། །མཆོད་དང་བསྙེན་བཀུར་དག་ཀྱང་བྱ། །ཞེས་
དང་༑ རྒྱུད་གཞན་ནས་སྐུ་གསུང་ཐུགས་རྟེན་བཞེངས་ནས་མཆོད་པར་གསུངས་
པ་རྣམས་ཡིན། མཆོད་སྟེགས་སོགས་སྟབས་བདེ་ན་རང་གི་མདུན་གྱི་ཐད་དྲང་

གི་མཐོ་སའི་སྟེགས་བུ་ལ། བཀའ་གདམས་གོང་མའི་ཕྱག་བཞེས་ལ་འབྲལ་སྤང་
སྟོན་པའི་སྐུ་དང་། གསུང་རྟེན་སྡུད་པ་ཡན་ཆད་ཀྱི་ཤེར་མདོའི་གླེགས་བམ་མེད་
དུ་མི་རུང་བ་དང་། ལམ་སྒྲོན་དང་ལམ་རིམ་ཆེ་ཆུང་དང་། ཐུགས་རྟེན་ལ་བྱང་
ཆུབ་མཆོད་རྟེན། འདི་ལ་ལམ་འབྲས་ཀྱི་མཚོན་དོན་ཡོད་པའི་གནད་ཀྱིས་ཡིན་
པར་གསུངས། ཀུན་སྤངས་རྣམས་ཀྱིས་རྟེན་དེ་དག་མ་འབྱོར་ན་ལི་ཟངས་མཁར་
བ་རྡོ་དང་ཤིང་སོགས་དྲི་བཟང་གི་ཆུས་བྱུགས་པའི་སྟེང་འབྲུའམ་ས་དང་བྱེ་
མས་ཚོམ་བུ་བཀོད། ཚོམ་བུ་དགུ་དང་ལྔ། གཅིག་མ་སྟེ་ཕྱག་ལེན་གསུམ་ཡོད་
པའི་གང་བདེར་བྱས་ན་ཆོག་པར་གསུངས། ཆོས་སྐྱོང་རྒྱལ་བཙན་སོགས་སངས་
རྒྱས་ཀྱི་སྐུའི་གོང་དུ་འཇོག་པ་ནི་སྐྱབས་འགྲོ་རྣམ་དག་རྒྱུད་ན་མེད་པའི་རྟགས་
བསྟན་པ་དང་། གསེར་སྐུ། དངུལ་སྐུ། ལུ་མ་སོགས་གྲལ་འགོར་བཞུགས་པ་
དང་༑ འཇིམ་སྐུ་རྣམས་གྲལ་མཇུག་ཏུ་བཞུགས་པ། ཐང་ག་ཡང་གསར་རྙིང་
གི་གོ་རིམ་བྱས་ནས་བཀྲམ་པ་ནི་སྐུ་བརྙན་ལ་ནོར་གྱི་འདུ་ཤེས་ལས་མེད་པའི་
རྟགས་ཡང་དག་བསྟན་པར་ལམ་ཁྲིད་སོགས་ལས་གསུངས་ཡོད་པའི་ངེས་པར་
དུ་གཟབ་དགོས། རང་ལ་ཡོད་པའི་སྐུ་གསུང་ཐུགས་རྟེན་དག་དངོས་ཀྱི་འདུ་
ཤེས་བཞག་ནས་མཇལ་དགོས་པ་ལས། རང་ཤག་གི་སྐུ་བརྙན་ལ་རྒྱུས་ཡོད་
པས་ལྟ་རྒྱུ་ཅི་ཡོད་སྙམ་པ་བྱ་མི་རུང་ཞིང་། ཉིན་ལྟར་མཇལ་ན་མཇལ་ཐེངས་
རེ་ལའང་བག་ཆགས་ཁྱད་པར་ཅན་འཇོག་པར་གསུངས། སྐུ་དངོས་ལས་སྐུ་
གཟུགས་ལ་མཇལ་བ་ཕན་ཡོན་ལྷག་པ་ཡིན་ཏེ། མདོ་པད་མ་དཀར་བོ་ལས།
བདེ་གཤེགས་སྐུ་གཟུགས་རྩིག་ངོས་བྲིས་པ་ལས། །འཁྲུགས་བཞིན་པ་ཡི་སེམས་
ཀྱིས་བལྟས་ན་ཡང་། །དེ་དག་རིམ་བཞིན་སངས་རྒྱས་བྱེ་བ་མཐོང་། །ཞེས་

གསུངས། དེ་ལྟར་སངས་རྒྱས་སྐུ་གཟུགས་ལ་ཁྲོ་བཞིན་དུ་བལྟས་ནའང་ཕན་ཡོན་
དེ་འདྲའབྱུང་ན་དད་པས་ཀུན་ནས་བསླངས་ཏེ་མཇལ་ན་ཕན་ཡོན་དེ་ལྟ་བུ་
འབྱུང་བ་ནི་ཐེ་ཚོམ་བྲལ་བའི་གནས་སོ། །འཕགས་པ་ཤྭ་རིའི་བུ་སངས་རྒྱས་
ཀྱི་མཆོག་ཟུང་དུ་གྱུར་ནས་སྐུ་དངོས་དང་འབྲལ་བ་མེད་པ་བྱུང་བ་ཡང་། སྔོན་
སངས་རྒྱས་ཀྱི་སྐུ་གཟུགས་རི་མོ་བྲིས་པ་ལ་མཚར་ཉམས་ཀྱིས་བལྟས་པའི་འབྲས་
བུར་གསུངས་སོ། །
རྟེན་བཀྲམ་ཚུལ་ནི། མི་རྒས་ན་གྲལ་མགོ་དང་། ལྷ་རྒས་ན་གྲལ་མཇུག་
ཟེར་བའི་དཔེ་བཞིན་གོང་དུ་བཤད་པ་ལྟར་རྒྱུ་བ་བཟང་ངན་དང་གསར་རྙིང་
ལ་མ་ལྟོས་པར་དབུས་སུ་སྟོན་པ་དང་རྩ་བའི་བླ་མའི་སྐུ། གཡས་སུ་ཇོ་བོ་རྗེ།
གཡོན་དུ་རྗེ་རིན་པོ་ཆེ་སྟེ་དེ་དག་གོང་དུ་འབབ་པར་བྱེད། གཞན་ཡིད་དམ་
སངས་རྒྱས་བྱང་སེམས་ཆོས་སྲུང་དང་། གླེགས་བམ་རྣམས་ཀྱང་རྒྱུད་སྡེ་དང་
ཐེག་པའི་གོ་རིམ་བཞིན་བཞུགས་སྟབས་བདེ་ན་དེ་ལྟར་བྱས་ན་ལེགས་པར་
གསུངས། ཀུན་མཁྱེན་འཇམ་དབྱངས་བཞད་པས། རྗེའི་གསུང་རབ་རྣམས་
གླེགས་བམ་ཐམས་ཅད་ཀྱི་སྟེང་དུ་བཞུགས་པ་རྣམ་ཐར་ལས་གསུངས་པ་ཁོང་
གི་ཞེན་ཕྱོགས་བྱས་པ་ག་ལ་ཡིན། ཚིག་རེ་རེའི་ནང་ན་གསུང་རབ་ཐམས་ཅད་
ཀྱི་གནད་དམར་རྗེན་དུ་བཏོན་ནས་གསལ་བར་བསྟན་ཡོད་པས་དེ་ལྟར་མཛད་
ཅེས་ཁོང་འཇམ་པའི་དབྱངས་གསུངས་ཞེས་པྲཛྙའི་བདེ་ལམ་ཟིན་བྲིས་ལས་
གསུངས། འཆི་ཁར་ཡང་ལམ་རིམ་ཆེན་མོ་སྔས་སུ་བཞག་སྟེ་མགོ་གཏུགས་ནས་
དད་གུས་དང་བཅས་འཆི་རྒྱུ་བྱུང་ན་འཕོ་བའང་དེ་ག་ཡིན་ཞེས་དཔོན་སློབ་
བྱམས་པས་གསུངས་པ་ཡང་དེ་ཉིད་ལས་གསུངས། སྐུ་གསུང་ཐུགས་རྟེན་

ལེགས་པར་བཤམས་པས་རྒྱལ་བའི་སྐུ་གསུང་ཐུགས་གསུམ་འགྲུབ་པའི་རྟེན་
འབྲེལ་དང་བག་ཆགས་འཇོག་པའི་ཕྱིར་དུ་ཕན་ཡོན་བསམ་གྱིས་མི་ཁྱབ་པ་
སྡུད་པས་ནོར་རྫས་ཀྱི་འདུ་ཤེས་འཇོག་མི་རུང་གསུངས་སོ། །
མཆོད་པ་གཡོ་མེད་ཅིང་བཀོད་པ་མཛེས་པར་བཤམས་པ། དེ་དག་
གི་མདུན་དུ་ཅི་འབྱོར་བའི་མཆོད་པ་རྣམས་གཡོ་མེད་ཅིང་བཀོད་པ་ལེགས་པར་
མཛེས་པ་གཙང་སྦྲ་ཐོན་པ་བཤམས། མཆོད་པ་ནི་བཤམས་རྒྱུ་དང་། གཡོ་མེད་
པ་ནི་ཀུན་སློང་། བཀོད་པ་མཛེས་པ་བཤམས་ཚུལ་ཡིན། མཆོད་པ་ལ་དབྱེ་ན།
རྒྱུན་པའི་མཆོད་པ་དང་རྫོགས་པའི་མཆོད་པ་གཉིས་ཡོད། རྒྱུན་པའི་མཆོད་
པ་ནི༑ རང་གི་ཅི་ཟ་ཅི་འཐུང་གི་ཕུད་ཀྱི་མཆོད་པའོ། །རྫོགས་པའི་མཆོད་པ་
ལ་སྐུ་ལ་མཆོད་པ་དང་མཆོད་རྟེན་ལ་མཆོད་པ་སོགས་བཅུ་གཉིས་ལྟ་བུར་སྣང་
ཡང་༑ མངོན་དུ་གྱུར་མ་གྱུར་སྤྱི་དང་། གཉིས་ཀས་བྱེད་པ་དོར་ནས་བཅུར་
གསུངས། ཡང་ན་སྐུ་ལ་མཆོད་པ་དང་མཆོད་རྟེན་ལ་མཆོད་པ་གཉིས་དོར
ནས་བཅུར་གསུངས་པ་གཉིས་ཡོད། མཆོད་པའི་གཙོ་བོ། སྐྱེས་རབས་ལས།
ཕན་པའི་ལན་དུ་མཆོད་པ་བྱ་བ་ནི། །བསྒོ་བའི་ཚིག་བཞིན་ཉམས་སུ་ལེན་པ་
ཡིན། །ཞེས་གསུངས། མཆོད་པ་གཡོ་མེད་པ་ཞེས་པའི་གཡོ་ལ་རྒྱུའི་གཡོ་དང་
ཀུན་སློང་གི་གཡོ་གཉིས་ཡོད། རྒྱུའི་གཡོ་ནི་མཆོད་པའི་རྒྱུ་བསྒྲུབ་པའི་སྐབས་
སུ་སྐྱོན་ཞུགས་པ་ལ་བྱ་སྟེ། རབ་བྱུང་རྣམས་ཀྱིས་ལོག་འཚོ་ལྔའི་སྒོ་ནས་བསྒྲུབས་
པ་དང་། ཁྱིམ་པས་བྲེ་ལོག་སྤང་ལོག་བཙུགས་ཏེ་ཚོང་ཁེ་བུན་ལོག་བྱེད་པ་ལྟ་
བུ་ཤིན་ཏུ་བྱ་བ་ངན་པས་བསྒྲུབས་པའི་རྒྱུ་ལྟ་བུ་ལ་ཟེར། མཆོད་པའི་སྐད་དོད་
བཱུ་ཛ་མཉེས་པ་ལ་འཇུག་པས་གང་མཉེས་དགོས་ཤེ་ན་རྒྱལ་བ་སྲས་དང་བཅས་

པ་མཉེས་དགོས། དེ་ལྟ་བུ་ཕུལ་ན་དགྱེས་པར་ག་ལ་འགྱུར། འོན་ཀྱང་དེ་འདྲའི་
རྒྱུ་བསྒྲུབས་ཟིན་པ་ཡོད་ན་རང་གཞན་གྱི་སྡིག་པ་འདག་པའི་ཕྱིར་དུ་ཕུལ་ན་
ལེགས་པར་གསུངས་སོ། །
དེ་ཡང་ལོག་འཚོ་ལྔ་ནི། ཁ་གསག གཞོགས་སློང་། རྙེད་པས་རྙེད་
པ་འཚོལ་བ། ཐོབ་ཀྱིས་འཇལ་བ། ཚུལ་འཆོས་ཏེ་ལྔའོ། །ཁ་གསག་ནི་རྙེད་
བཀུར་གྱི་ཕྱིར་དུ་གཞན་གྱི་བློ་དང་མཐུན་པའི་ཁ་མཁས་བྱས་ནས་ཚིག་སྨྲ་
བའམ་ངོ་དགའ་བྱེད་པ། གཞོགས་སློང་ནི་གཞན་གྱི་རྫས་ཐོབ་འདོད་ནས་ཁ་
གསག་སྔོན་དུ་བཏང་སྟེ་གཞན་གྱི་རྫས་ལ་བསྔགས་པ་བརྗོད་པའམ་སྔར་བྱིན་
པ་ཕན་པོ་བྱུང་ཞེས་ཤུགས་ཀྱིས་སློང་བ་ལ་ཟེར། རྙེད་པས་རྙེད་པ་འཚོལ་བ་
ནི༑ ཆུང་ཆུང་ཞིག་ཕར་བྱིན་ནས་ཚུར་དེ་ལས་ལྷག་པ་ཡོང་ཐབས་བྱེད་པ་ཡིན།
ཐོབ་ཀྱིས་འཇལ་བ་ནི། མི་འདོད་བཞིན་དུ་ནན་གྱིས་སློང་བ་དང་གཞན་ལ་
འབུལ་རྒྱུ་རང་ལ་བསྒྱུར་བ་ལ་ཟེར། ཚུལ་འཆོས་ནི། སྦྱིན་བདག་སོགས་ཀྱི་གམ་
དུ་བཙུན་མདོག་དང་དུལ་མདོག་བསྟན་ནས་ཕྲན་བུ་ཨེ་ཡོང་གི་རེ་བ་བྱེད་པ་
ལ་ཟེར། རང་རེ་རབ་བྱུང་རྣམས་ཀྱིས་སྡོམ་པ་གསུམ་གྱི་བཅས་མཚམས་ཁ་རལ་
སྣ་རལ་དུ་བཏང་ནས་ཚོང་སོགས་ཀྱི་རྒྱུ་བསྒྲུབས་ནས་མཆོད་པ་ཕུལ་ཀྱང་ཕན་
ཡོན་ལས་ཉེས་དམིགས་ལྕི་བ་འབྱུང་ཞེས་ལམ་ཁྲིད་ཟིན་བྲིས་སོགས་སུ་གསུངས་
སོ། །
ཀུན་སློང་གི་གཡོ་ནི། མཆོད་པ་འབུལ་དུས་གཏམ་འདོད་དང་མཛེས་
ཆོས་ལྟ་བུའི་ཀུན་སློང་ངན་པས་བསླད་པ་ལ་ཟེར། འགྲོ་མགོན་རིན་པོ་ཆེས། ཐ་
ན་དཀོན་མཆོག་མཆོད་པ་རེ། །བྱས་ཀྱང་མི་ཡིས་མཐོང་དུ་རེ། །ཞེས་གསུངས་

པ་ལྟར། མཆོད་པ་རེ་ཕུལ་ཡང་ཁེ་འདོད་གྲགས་འདོད་སོགས་ཆོས་བརྒྱད་ཁོ་
ནར་ཤོར་བ་དང་། དཔེ་ལྟ་འཛིན་སྐྱོར་སོགས་ཆོས་ཕྱོགས་ལ་འབད་པའང་གཞན་
གྱིས་ཅི་ཟེར་ལ་རེ་བ་བྱེད་པ་སོགས་ཆོས་བརྒྱད་ཀྱི་གཞན་དབང་དུ་མ་སོང་བ་
དཀའ་མོད། བཀའ་གདམས་ཀྱི་དགེ་བའི་བཤེས་གཉེན་འབན་གུང་རྒྱལ་གྱི་རྣམ་
ཐར་རྗེས་འཇུག་གདུལ་བྱའི་ཉམས་ལེན་ལ་གལ་དུ་ཆེ། ཁོང་གིས་སྦྱིན་བདག་
ཅིག་འོང་ཉིན་མཆོད་པ་ལེགས་པར་བཤམས་ཏེ་སྟན་ལ་འཁོད་ནས་ཀུན་སློང་
ལ་བརྟག་དུས་སྦྱིན་བདག་གི་མིག་སྔར་མཛེས་ཆོས་སུ་སོང་བ་གོ་ནས། དགེ་
སློང་རང་ཟོག་མེད་པར་སྡོད་ཅིག་ཅེས་མཆོད་གྲལ་དུ་ཐལ་བ་སྤར་གང་བཏབ་
ནས་བཞུགས། དུས་ཕྱིས་ཕ་དམ་པའམ་པཎྜི་ཏ་ཤཱཀྱ་ཤྲཱི་བོད་དུ་ཕེབས་དུས་གཏམ་
དེ་གསན་ནས། འབན་གྱིས་ཐལ་མཆོད་ཀྱིས་བོད་ཀྱི་མཆོད་པ་ཀུན་ཟིལ་གྱིས་
མནན་སོང་གསུངས་པ་ཡང་ཆོས་བརྒྱད་ཟིལ་གྱིས་མནན་པས་རྒྱལ་རྣམས་མཉེས་
པས་མཆོད་པར་སོང་བ་ཡིན་ནོ། །
འདིའི་གཡོ་ནི་གཡོ་སྒྱུ་ཙམ་ལ་མི་བྱེད་པར་ཆོས་བརྒྱད་དཀར་ནག་ཁྲ་གསུམ་
ནས་གཉིས་སྣང་འཁྲུལ་བའི་བར་དུ་ཡོད་པས་རྒྱ་ཆེ་ལ་གྲངས་མང་། སྐྱེས་བུ་
ཆུང་ངུའི་སྐབས་ཁེ་འདོད་གྲགས་འདོད་སོགས་ཚེ་འདིའི་བདེ་སྐྱིད་དང་ཆོས་
བརྒྱད་དོན་གཉེར། འབྲིང་གི་སྐབས་སྲིད་པའི་བདེ་བ་དོན་གཉེར། ཆེན་པོའི་
སྐབས་གཅེས་འཛིན། གསང་སྔགས་སྐབས་ཐ་མལ་སྣང་ཞེན་སོགས་སྐབས་ཐོབ་
ཀྱི་འབྱེད་དགོས་པས་མ་མཐའ་ཚེ་འདི་སྣང་གི་ཆོས་དང་མ་འདྲེས་པ་དགོས་
ཞེས་བདེ་ལམ་ཟིན་བྲིས་ལས་གསུངས་སོ། །མཆོད་པ་གོང་གི་ལོག་འཚོ་ལྔ་དང་
བྲལ་བ་དང་། ཐུད་ཀྱི་སྔོ་ས་དང་ལོ་མའི་སེར་ས་ལྟ་བུ་མ་ཡིན་པར་གང་བཟང་

བ་ནས་འབུལ་དགོས། མཆོད་རྩམ་དང་མཆོད་མར་ཞེས་རྒྱུ་གང་ངན་ལས་བྱས་
ན་ཕུན་ཚོགས་ཐམས་ཅད་འགྲིབ་པར་འགྱུར་བས་ཕན་ཡོན་ལས་ཉེས་དམིགས་
ཆེ་བར་གསུངས། འོན་ཀྱང་མར་མེའི་འོད་ཕུལ་བ་ཡིན་གྱི་མར་ཁུ་ཕུལ་བ་མིན་
པས་ཅུང་ཟད་ཁ་ཚ་ཙམ་ཡིན་ཡང་ཆོག་པར་གསུངས་ཡོད། མཆོད་པའི་དངོས་
པོ་ཡོད་བཞིན་དུ་མི་གཏོང་བར། བདག་ནི་བསོད་ནམས་མི་ལྡན་བཀྲེན་ཆེན་
ཏེ༑ ༑མཆོད་པའི་ནོར་གཞན་བདག་ལ་ཅང་མ་མཆིས། །ཟེར་བ་ནི། པོ་ཏོ་བས་
ཞལ་ནས། དུང་ཕོར་དྲི་མ་ཅན་ཞིག་ཏུ་སྤང་སྤོས་རེ་བཏབ་ནས། ཙན་དན་ག་
བུར་སྤོས་ཀྱི་ཆུ། །ཞེས་དམུས་ལོང་གིས་མིག་ལྡན་ལ་མགོ་སྐོར་བྱེད་པ་དང་འདྲའོ་
གསུངས་ལ། གཙོ་བོ་མཆོད་པ་ནི་དངོས་པོ་ལ་མ་འཐོགས་རང་གི་དད་པ་ལ་
འཐོགས་ཞེས་གསུངས་པ་ལྟར། རྒྱུ་འབྱོར་བ་ཞན་པ་དག་གིས་མཆོད་པ་འབུལ་
བྱེད་ཀྱི་ནོར་མེད་ཅེས་འཁུམས་མི་དགོས་ཏེ། ཇོ་བོ་ཆེན་པོས། བོད་ཀྱི་ཆུ་འདི་
ཐམས་ཅད་ཡན་ལག་བརྒྱད་ལྡན་ཡིན་པས་བོད་ན་མཆོད་པ་ཡོན་ཆབ་གཅིག་
བུའི་ཆོག་པར་འདུག་གསུངས།
ཡན་ལག་བརྒྱད་ལྡན་གྱི་ཆུ་གཙང་ཕུལ་བའི་ཕན་ཡོན་ནི་མི་འདྲ་བ་རེ་རེ་
འབྱུང་སྟེ། ཆུ་བསིལ་བ་ཕུལ་བས་ཚུལ་ཁྲིམས་དག་པ་དང་། ཆུ་ཞིམ་པ་ཕུལ་བས་
ཟས་རོ་མཆོག་རྙེད་པ་དང་། ཆུ་ཡང་བ་ཕུལ་བས་ལུས་སེམས་ལས་སུ་རུང་བ་
དང་༑ ཆུ་འཇམ་པ་ཕུལ་བས་ཤེས་རྒྱུད་འཇམ་པ་དང་། ཆུ་དྭངས་པ་ཕུལ་བས་
རིག་པ་དྭངས་པར་འགྱུར་བ་དང་། ཆུ་དྲི་མི་ང་བ་ཕུལ་བས་སྒྲིབ་པ་སྦྱོང་བ་
དང་༑ ཆུ་ལྟོ་བ་ལ་མི་གནོད་པ་ཕུལ་བས་ལུས་ལ་ནད་མི་འབྱུང་བ་དང་། ཆུ་
མགྲིན་པ་ལ་མི་གནོད་པ་ཕུལ་བས་ངག་སྙན་པ་བཅས་ཀྱི་ཕན་ཡོན་བརྒྱད་འབྱུང་

བར་གསུངས། ཆུ་གཙང་གི་མཆོད་པ་འདི་སེར་སྣས་མ་སྦགས་པའི་མཆོད་རྫས་
མཆོག་ཡིན་པས་ལམ་རིམ་སྐབས་འདི་ལ་གཙོ་བོ་བྱེད་གསུངས། མཆོད་པ་འབུལ་
རྒྱུ་དངོས་པོ་ཆེ་ཆུང་ལ་མི་ལྟོས་ཏེ་དངོས་པོ་ཆུང་ཆུང་ཞིག་ཀྱང་འབུལ་ཤེས་ན་
ཚོགས་རྒྱ་ཆེན་པོར་འགྲོ་སྟེ། ཇི་ལྟར་རྒྱུ་མཚོ་ཆེ་ནང་ཆུ་ཐིགས་ལྷུང་། །རྒྱ་མཚོ་
མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་ཡོངས་བསྔོས་དགེ་བ་ཡང་། །
བྱང་ཆུབ་མ་ཟད་བར་དུ་དེ་མི་འཛད། །ཅེས་གསུངས་པ་ལྟར་རོ། །
བཀོད་པ་མཛེས་པར་བཤམས་ཚུལ་ནི། མཆོད་པའི་སྣོད་རབ་གསེར་
དངུལ། འབྲིང་ཟངས་དང་འཁར་བ། མ་འབྱོར་ན་ཤིང་སོགས་གང་ཡང་རུང་
བའི་སྣོད་དུ་མཆོད་ཡོན་ཞབས་བསིལ་སོགས་ཐམས་ཅད་ཁྲལ་ཆོས་སླ་ཆོས་གཡམ་
ལ་རྒྱུག་པ་ལྟ་བུ་མ་ཡིན་པ་བཤམ་དགོས། བཤམ་ཚུལ་ནི། ཡོན་ཆབ་ལྟ་བུར་
མཚོན་ན་ཏིང་ལེགས་པར་ཕྱིས། མཆོད་ཁྲིའི་ཧ་ཅང་གི་མཐར་མ་སོང་བ། ཧ་
ཅང་མི་གཤིབ་པ། ཧ་ཅང་མི་གཏོར་བར་ནས་འབྲུ་ཙམ་རེའི་བར་ཐག་ཡོད་པ་
བྱ༑ དེ་ཡང་སྣོད་སྟོང་བ་ཡུན་རིང་དུ་བསྒྲིགས་ན་བསོད་ནམས་ཉམས་པས་
ཏིང་རྣམས་བརྩེགས་པའི་སྟེང་མར་ཆུ་ཅུང་ཟད་བླུགས་ཏེ་འབྲུ་གསུམ་གྱིས་བྱིན་
གྱིས་བརླབས། ཆུ་དེ་འོག་མ་འོག་མར་བགོ་བཞིན་དུ་སྣོད་སྟོང་བ་མིན་པར་
རིམ་བཞིན་བཀྲམ། དེ་ནས་འབུལ་བའི་ཚེ་ལག་པ་ཡ་གཅིག་གིས་འབུལ་བར་
བྱེད་པ་སོགས་མ་གུས་པ་མི་བྱ་བར་རྒྱལ་བོ་ཆེན་པོ་ཞིག་ལ་ཇ་འདྲེན་པ་ལ་
གཟབ་གཟབ་བྱེད་པ་བཞིན་སྣོད་ཀྱི་ནང་དུ་འབབ་ངེས་ཀྱི་ཚོད་ལས་མི་བྱོ།
ཐོག་མཐའ་ཕྲ་ཞིང་དཀྱིལ་སྦོམ་པོ་བྱས་ཏེ་ནས་འབྲུ་མའི་ཚུལ་དུ་འབུལ། དེ་
བཞིན་གཤེགས་པ་རྡོ་རྗེ་རབ་འཇོམས་ཀྱི་གཟུངས་སམ་མཆོད་པའི་སྤྲིན་

གཟུངས་འདོན་བཞིན་ཕུལ་ན་ཕྱོགས་བཅུའི་སངས་རྒྱས་ཐམས་ཅད་ཀྱི་སྤྱན་
སྔར་མཆོད་པའི་ཕུང་བོ་ནམ་མཁའ་གང་བ་འབྱུང་བར་གསུང་ལ། སྣོད་གང་
ཆེ་ན་ཚུལ་ཁྲིམས་འཆལ་ཞིང་ཐོས་བསམ་སོགས་ཀྱི་ཚེ་སེམས་མི་བརྟན་པ་དང་།
མ་ཁེངས་ན་ལོངས་སྤྱོད་ཉམས་པས་ནས་འབྲུའི་ཚོད་ཙམ་སྟོང་བར་འཛིན་
དགོས། དཔེར་ན་མི་ཞིག་ལ་ཇ་འདྲེན་པའི་ཚེའང་ལག་པས་འཛིན་ཚུལ་མེད་
པ་ཞིག་བླུགས་ན་བརྙས་ཆོས་སུ་སོང་ནས་མི་མགུ་བ་དང་འདྲ་སྟེ། སངས་རྒྱས་
རྣམས་ལ་མཆོད་པའི་ལེགས་ཉེས་སོགས་ལ་རྟོག་པ་མེད་ཀྱང་། རང་གིས་རྟེན་
འབྲེལ་སྒྲིག་ཚུལ་མ་ནོར་བ་གལ་ཆེ་བར་གསུངས། གོང་ནས་མར་བཤམ་ཞིང་
མཇུག་ནས་ཡར་གཤེགས་དགོས། བཀོད་པ་མཛེས་པ་ནི་ཚོང་རྫས་མང་བོ་
བཀྲམ་པ་བཞིན་ཁྲ་རུག་གེར་བྱས་པའི་དོན་མིན་པར་བཤམ་རྒྱུ་མང་བོ་ཡོད་
མེད་ལ་མ་ལྟོས་པར་འཐེབ་བདུན་ཚར་གཅིག་ལ་ཡང་མཆོད་སྟེགས་དང་སྣོད་
འོད་འབར་བ་ཕྱིས། དྲང་བོར་སྒྲིག བར་ཐག་སྙོམས། རན་པ་དགང་། གཙང་
མར་བཤམ། དད་པ་དང་བག་ཡོད་ཚུལ་མཐུན་གྱིས་ཆོས་བཞིན་ཕུལ་བ་དེ་ཡིན།
ཕ་བོང་ཁའི་ལམ་རིམ་ལས། བཀོད་པས་མཛེས་པར་བཤམས་ཞེས་པའང་
འགའ་ཞིག་གིས་མཛེས་ཆོས་མི་དགོས་ཞེས་དབྱིབས་དང་སྒྲིག་ལུགས་སོགས་
གང་བྱུང་བྱུང་དུ་བྱེད་པར་སྣང་ཡང་མཆོད་པ་ལ་དེ་ལྟར་མི་བྱ་བར་བཟོ་དབྱིབས་
དང་སྒྲིག་ལུགས་སོགས་གང་མཛེས་བཤམ་དགོས། མཆོད་པ་བཀོད་པས་མཛེས་
པར་བཤམས་ན་རང་ཉིད་སངས་རྒྱས་པའི་སྐབས་ཀྱི་མཚན་དཔེའི་རྒྱུར་འགྱུར་
བར་གསུངས། འབུལ་སྐབས་ཀྱང་རང་གི་ལག་པ་བསྟར་ནས་འབུལ་དགོས་ཀྱི།
དགེ་ཕྲུག་དང་། གཡོག་པོ་སོགས་ལ་འབུལ་དུ་བཅུག་ན་བསོད་ནམས་རང་ལ་

མི་འཐོབ་སྟེ། མཉམ་མེད་ཇོ་བོ་ཆེན་པོ་སྐུ་ན་ཤིན་ཏུ་མཐོ་བའི་སྐབས་སུ་ཡང་
སྐུ་གཟུགས་ཡོམ་ཡོམ་འདར་བཞིན་ཡོན་ཆབ་འབུལ་བ་མཛད་པས། གཞན་
གྱིས་མཐོང་ནས་ཁོང་འོ་བརྒྱལ་བར་འདུག་ངེད་ཅག་གིས་འབུལ་ཞུས་པ་ན།
ངས་ཟས་ཟ་བའི་ཚེ་ནའང་ཁོང་འོ་བརྒྱལ་བར་འདུག་ཅེས་ངའི་ཟས་སྐལ་ཁྱོད་
ཀྱིས་ཟའམ་གསུང་བའི་རྣམ་ཐར་ཡོད་པ་ལྟར་ལག་ལེན་དུ་བསྟར་རྒྱུ་གལ་ཆེ་
བའི་དགོངས་གཞི་བསྟན་པ་ཡིན་ནོ། །
གཡོ་མེད་ཀྱང་བཀོད་པ་མཛེས་པ་ནི་མཆོད་པ་གཅིག་བུར་མ་ཟད་གནས་
ཁང་བྱི་དོར་བྱས་ནས་བཤེས་གཉེན་བསྟེན་པ་སོགས་ཀྱི་ཉམས་ལེན་དང་།
གྱོན་པ་གྱོན་ལུགས། བཟའ་བཏུང་བྱེད་ཚུལ། ངག་གི་སྨྲ་བརྗོད། འགྲོ་འདུག་
སྤྱོད་ལམ་ཐམས་ཅད་ཀྱི་སྟེང་ན་ཡོད་པར་གསུངས། མཆོད་པ་དངོས་སུ་བཤམ་
མ་ཐུབ་ན་དེའི་དོད་དུ་མཆོད་པའི་སྤྲིན་གཟུངས་བརྗོད་དེ་མཆོད་སྤྲིན་རྒྱ་མཚོས་
གང་བར་བསམ། ཚོགས་ལ་འགྲོ་མཁན་ཚོས་སྤྱོད་ལམ་བག་ཡོད་ཀྱིས་ཕྱག་
བདེར་རྒྱུག་ནས་ནས་འབྲུ་མའི་ཚུལ་དུ་གསོལ་ཇ་དྲངས་ན་དགེ་འདུན་མཆོད་
པའི་ཕན་ཡོན་ཐོབ་པ་ཚོགས་གཏམ་གྱི་རྒྱུད་ན་ཡོད་ཅེས་བདེ་ལམ་ཟིན་བྲིས་
ལས་གསུངས་སོ། །
སྟན་བདེ་བ་ལ་སྤྱོད་ལམ་ཚུལ་མཐུན་གྱིས་འཁོད་དེ། རང་རྒྱུད་ལ་
བརྟགས་ནས་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་
རྒྱུད་དང་འདྲེས་ངེས་བྱ་བ་ལ། སྟན་ནི་འདུལ་བ་ལས། སྟན་ཆེ་ཚད་སྲིད་དུ་
ཁྲུ་ཕྱེད་དང་ལྔ། ཆུང་ཚད་ཁྲུ་ཕྱེད་དང་གསུམ། དེ་གཉིས་བར་འབྲིང་ཚད།
ཞེང་གདིང་བ་དང་འདྲ་བར་ཁྲུ་དོ་དང་སོར་དྲུག ཉིས་བརྩེགས་མི་རུང་བའི་

རིམ་པ་གཅིག་པ་ཞེས་གསུངས་ཡོད། མིག་ལ་ཕན་ཕྱིར་དོམ་ལྤགས་ཙམ་གནང་
ཡང་༑ གཅན་གཟན་གདུག་ཅན་ལ་ཞེ་སྡང་དང་ཕྲག་དོག་ཆེ་བས་རང་ལ་བགོ་
རྒྱུ་ཡོད། སེམས་རྒྱུད་རྩུབ་པ་སོགས་དགེ་སྦྱོར་གནད་དུ་མི་འགྲོ་བས་སྤྱིར་པགས་
རིགས་དང་། ལྷག་པར་གཅན་གཟན་གྱི་པགས་པ་བཏིང་ན་མི་ལེགས། ཇོ་བོས་
ཀྱང་བཞུགས་གདན་གནང་བ་ལྟར་རི་དྭགས་ཀྲིཥྞ་ས་རའི་པགས་པ་བྱུང་ན་ཤེས་
རྒྱུད་འཇམ་ཏིང་འགྲོ་ཞེས་ཡོངས་འཛིན་གསུངས་ཞེས་བདེ་ལམ་ཟིན་བྲིས་ལས་
གསུངས་སོ། །
གནས་ཁང་བརྟན་མི་བརྟན། བརླན་ཡོད་མེད། གདན་སོགས་འགྲིག་མིན་
བརྟག་པ་གནད་དུ་ཆེ་སྟེ། དེ་ལྟར་མ་བྱས་ཚེ་ལུས་ལ་ནད་ཞུགས་པ་སོགས་རྐྱེན་
གཞན་གྱིས་དགེ་སྦྱོར་གྱི་བར་ཆད་དུ་འགྲོ་བས་དང་བོ་ནས་གཟབ་དགོས། སྟན་
གྱི་འོག་ཏུ་ས་དཀར་གྱི་གཡུང་དྲུང་གཡས་སྐོར་དུ་བྲི། འདི་རྡོ་རྗེ་རྒྱ་གྲམ་གྱི་
དོད་ཡིན་ལ་རྡོ་རྗེ་རྒྱ་གྲམ་དངོས་ནི་ལྷའི་ཕྱག་མཚན་ཡིན་པས་འགོམ་མི་རུང་།
དེ་ནས་རྩྭ་ཀུ་ཤ་དང་དུར་བ་མང་ན་རྩེ་མོ་དབུས་དང་། རྩ་བ་ཕྱོགས་སུ་བསྟན།
ཉུང་ན་རྩེ་མོ་མདུན་དུ་བསྟན་ནས་མ་འཕྱུགས་པར་བཏིང་བའི་དགོས་པ་ནི།
མ་འོངས་པར་རང་ཡང་སྟོན་པའི་རྣམ་ཐར་བཞིན་རྩྭ་གདན་ལ་སངས་རྒྱས་པ་
དང་༑ གནས་མལ་ངན་ངོན་གྱི་ཆོག་ཤེས་པ་དང་ཚེ་རིང་བའི་རྟེན་འབྲེལ་ཡོད་
པར་གསུངས། རང་ལུགས་ལ་སྟན་རྒྱབ་མཐོ་བ་དང་མདུན་དམའ་བ་བྱེད་པ་
ཡིན༑ དགོས་པ་འཕོངས་མཐོ་ན་ལུས་འདྲོང་། ལུས་འདྲོང་ན་རྩ་ཐམས་ཅད་
དྲང་བོར་འབབ་པས་དམིགས་རྣམ་གསལ་ཞིང་འཆར་བདེ་བའི་ཁྱད་ཆེ་བར་
གསུངས་ཞེས་བདེ་ལམ་ཟིན་བྲིས་ན་གསལ།

སྟན་བདེ་བ་ལ་འདུག་ལུགས་བརྒྱད་དམ་སྤྱོད་ལམ་གང་བདེར་གནས་
ནས་ཞེས་པའི་སྟན་བདེ་བ་ལ་འདུག་ལུགས་བརྒྱད་ནི། རྣམ་སྣང་གི་ཆོས་
བདུན་གྱི་སྟེང་དུ་དབུགས་བགྲང་བ་བསྣན་པས་བརྒྱད་ཡིན། དེ་དག་གི་སྡོམ་
ནི་རྒྱལ་བ་དབེན་ས་བས། རྐང་བ་ལག་པ་རྐེད་པ་གསུམ། །སོ་མཆུ་ལྕེ་རྣམས་སྡོམ་
པས་བཞི། །མགོ་མིག་ཕྲག་པ་དབུགས་དང་བཞི། །རྣམ་པར་སྣང་མཛད་ཆོས་
བརྒྱད་ཡིན། །ཞེས་གསུངས། དེའི་དོན་རྐང་བ་དཀྱིལ་དཀྲུང་། ལག་པ་མཉམ་
བཞག་རྐེད་པ་དྲང་བོར་བསྲང་བ་སྟེ་གསུམ། སོ་དང་མཆུ་རང་སོར་བཞག་ལྕེ་
རྩེ་རྐན་ལ་སྦྱར་བ་སྡོམ་པས་བཞི། མགོ་མ་ཡོ་བར་གནས། མིག་སྣ་རྩེར་ཕབ།
ཕྲག་པ་ཐད་ཀར་བཞག དབུགས་དལ་བུར་བགྲང་བ་སྟེ་བརྒྱད་དོ། །དེ་ནས་
རྐང་བ་གཡོན་པ་ནང་དང་། གཡས་ཕྱིར་བྱས་ལ་བསྣོལ་བའི་རྐང་མགོ་བརླ་
གཡས་གཡོན་གྱི་སྟེང་དུ་བཞག་པ་རྡོ་རྗེ་དཀྱིལ་དཀྲུང་དང་། ཕྱེད་སྐྱིལ་བྱེད་
ཚུལ་ལ་རྐང་བ་གཡོན་པ་ནང་དུ་བྱས་གཡས་པ་ཕྱིར་བྱས་ལ་གཡོན་པའི་རྐང་
མགོ་གཡས་པའི་བརླ་འོག་ཏུ་ཤོར་བའམ་བརླའི་སྦུབས་ལ་ཤོར་བ་ལྟ་བུ་མ་ཡིན་
པར་རྐང་བ་གཡོན་པའི་རྟིང་བ་གསང་གནས་ཀྱི་ཚད་ཙམ་དུ་སླེབས་པར་བྱའོ། །
དེ་ནི་ཤིན་སྦྱངས་སྐྱེ་བ་དང་རྗེས་སུ་མཐུན་པས་ལུས་སེམས་ཤིན་སྦྱངས་མྱུར་དུ་
སྐྱེ་བ། ཡུན་རིང་བོར་སྡོད་ནུས་ཤིང་ལུས་ངལ་བར་མི་འགྱུར་བ། མུ་སྟེགས་དང་
ཐུན་མོང་མ་ཡིན་པ་དང་། གཞན་གྱིས་མཐོང་ན་དད་པར་འགྱུར་བ། སངས་
རྒྱས་ཉན་ཐོས་བཅས་པས་གནང་ཞིང་བསྟེན་པའི་དགོས་པ་ལྔ་ཉན་སར་གསུངས།།
ལག་པ་གཉིས་མཉམ་བཞག་གི་ཕྱག་རྒྱ་འཆང་ཚུལ་ལྟེ་བའི་འོག་གི་སོར་
བཞི་ཙམ་གྱི་འོག་རླུང་གི་གནས་སུ་གཡོན་འོག་དང་གཡས་སྟེང་དུ་བྱས་ནས་

མཐེ་བོང་རྩེ་གཉིས་ཅུང་ཟད་སྤྲད་དེ་གྲུ་གསུམ་བྱས་པ་སྟེ་བུག་མེའི་གནས་སུ་
བཞག་པས་རོ་རྐྱང་གི་རླུང་དབུ་མར་བསྡུས་ཏེ་གཏུམ་མོ་འབར་བའི་རྟེན་འབྲེལ་
ཡོད་པར་གསུངས། སྐེད་པ་དྲང་བོར་བསྲང་བ་སྒལ་ཚིགས་རྣམས་གསེར་གྱི་
དུང་ཚེ་བརྩེགས་པ་ལྟར་ཐད་ཀར་འོང་བར་བྱ། དཔྲལ་བ་ནས་རྡེའུ་འཕང་ན་
ལྟེ་བའི་བུག་པའི་ཐད་དུ་འབབ་པ་ལུས་འདྲོང་བའི་ཚད་ཡིན། ལུས་དྲང་ན་རྩ་
འདྲོང་ཞིང་། དེ་ན་རྒྱུ་བའི་རླུང་འདྲོང་། དེས་སེམས་ལས་སུ་རུང་བར་གསུངས།
མཆུ་སོ་གཉིས་རང་བབས་སུ་བཞག ལྕེའི་རྩེ་མོ་ཡ་སོའི་རྩ་བ་ཡོད་སའི་
རྐན་ལ་སྦྱར་བས་ཁ་མི་སྐོམ་པ་དང༌། མཉམ་བཞག་འཐུག་པོ་སྐབས་ཁ་ཆུ་མི་
འཛག་པ་དང་རླུང་མི་འཇུག་པའི་དགོས་པ་ཡོད། མགོ་མ་ཡོ་བར་ལྟེ་བའི་ཐད་
ཀར་བཟུང་བ་དང་། མགྲིན་པའི་ཨོལ་མདུད་ནོད་ཙམ་ཅུང་ཟད་དགུག མཇིང་
བ་ཧ་ཅང་བསྟོད་དྲག་ན་རླུང་གྱེན་དུ་འཚང་བའི་སྐྱོན་འབུད་ཉེན་ཡོད་པས་ཅུང་
ཟད་དུད་དགོས། མིག་སྣ་རྩེར་ཕབ་ཅེས་པ་སྣ་གཤོག་ཕན་ཚུན་མཐོང་ཙམ་གྱི་
ཚོད་དུ་བྱ། མིག་བཙུམ་པ་ཕྱི་རོལ་བའི་ལུགས་ཡིན་པས་གནས་སྐབས་དེར་ཡིད་
མི་གཡེང་མོད་རིམ་གྱིས་བྱིང་བ་སོགས་སྐྱེ་བའི་སྐྱོན་འབྱུང་བ་དང་། སེམས་
དམིགས་པ་ལ་བརྟན་པོ་གནས་ཐུབ་པ་བྱུང་ན་མིག་འབྱེད་འཛུམ་གང་བྱེད་
ཀྱང་ཆོག་པར་གསུངས། ཕྲག་པ་ཐད་ཀར་བཞག་པ་དང་། དཔུང་བ་གཉིས་
རྒོད་ཀྱི་གཤོག་པ་ལྟར་བརྐྱངས་། ཕྲག་པ་མཐོ་དམའ་མེད་ལ་མདུན་རྒྱབ་ཏུ་མ་
ཡོལ་བ་དགོས། མཆན་ཁུང་ན་བྱིང་རྨུགས་སྐྱེ་བའི་གསང་ཡོད་པས་ཕྱེ་ན་དེ་མི་
སྐྱེ་བའི་དགོས་པ་ཡོད། རྣམ་སྣང་གི་ཆོས་བདུན་བྱས་ནས་བཞུགས་ན་གྲིམ་ལྷོད་
་པས་འབྱུང་བ་ཆ་སྙོམས། ལུས་ལ་ནད་མི་བསྐྱེད་ཅིང་རིག་པ་དང་ཁམས་

དྭངས་པ་འོང་བས་དགེ་མཚན་མང་། ལུས་གནད་འདི་གལ་ཆེ་བའི་རྒྱུ་མཚན་
གྱིས་ལྷོ་བྲག་མར་བས། བོད་ཀྱི་མན་ངག་ཟབ་དགུ་བསྡོམས་ཀྱང་ང་མར་བའི་
འདུག་སྟངས་གཅིག་བུ་ལ་མི་དོ་ཞེས་གསུངས། རྣམ་སྣང་ཞེས་གསུངས་པ་ནི་
སངས་རྒྱས་རྣམ་པར་སྣང་མཛད་དེ་གཟུགས་ཕུང་རྣམ་པར་དག་པའི་དག་ཆ་
ལྷའི་རྣམ་པར་ཤར་བ་ཡིན་པས་དེའི་ཆ་ནས་གསུངས་སོ། །
ཆོས་བརྒྱད་པ་དབུགས་བགྲང་བ་ནི། རྣམ་རྟོག་རགས་པའི་རྟོག་པ་
དང་བྲལ་བའི་སེམས་དྭངས་གསལ་ལུང་མ་བསྟན་དུ་གནས་པར་བྱེད་པའི་ཐབས་
ཡིན་ལ། བློ་ཁ་ནང་དུ་ཕྱོགས་ནས་ཀུན་སློང་ལ་བརྟགས་པའི་དགེ་སེམས་དང་
དགེ་མི་དགེ་གང་ཡང་མ་ཡིན་པའི་ལུང་མ་བསྟན་དུ་གནས་ན་དབུགས་བགྲང་
མིན་གང་བྱས་ཀྱང་ཆོག དེ་མིན་འདོད་ཆགས་དང་ཞེ་སྡང་སོགས་ཀྱི་དབང་དུ་
སོང་འདུག་ན། དབུགས་སྣ་བུག་ནས་སྒྲ་ཅན་དང་། ཤུགས་ཅན་དང་། རྒོད་
བག་ཅན་སོགས་མ་ཡིན་པར་དལ་བུས་དབུགས་ནང་དུ་རྔུབས་ཤིང་ཚུར་འོང་
སྙམ་པ་དང་། དེ་བཞིན་ཕྱིར་གཏོང་ཞིང་ཕར་སོང་སྙམ་པ་ཁུགས་པ་གཅིག་ཏུ་
བྱས་པ་བློ་ངོ་ནས་མ་གཡེང་བར་བགྲང་བས། སོ་སོའི་སྐྱེ་བོའི་བློ་གཅིག་གི་འཛིན་
སྟངས་ཀྱི་ཡུལ་ལ་དམིགས་པ་གཉིས་མི་འཆར་བས་ཆགས་སོགས་རང་སར་ཞི་
སྟེ་སེམས་ལུང་མ་བསྟན་དུ་གྱུར་འགྲོ། དབུགས་ཀྱི་བགྲང་ཚུལ་ལ་གཉིས་ནས་
བདུན་དང་། དགུ། བཅུ་གཅིག བཅོ་ལྔ། ཉེར་ལྔ་སོགས་ཡོད། ཡོངས་གྲགས་
རླུང་རོ་དགུ་ཕྲུག་ཏུ་བསམ་པ་ནི། གཡས་ནས་བརྔུབས་ཏེ་གཡོན་ནས་འབུད་
པ་གསུམ། གཡོན་ནས་བརྔུབས་ཏེ་གཡས་ནས་འབུད་པ་གསུམ། གཉིས་ཀ་ནས་
བརྔུབས་ཏེ་གཉིས་ཀ་ནས་འབུད་པ་གསུམ་སྟེ་དགུའོ། །ཐོག་མར་ནང་དུ་རྔུབ་པ་

ནས་མགོ་རྩོམ་པ་ལ་དགོས་པ་ཁྱད་པར་ཅན་ཡོད་ཅེས་དཔོན་སློབ་བྱམས་པས་
གསུངས་རེད་ཅེས་རྗེ་ཤེས་རབ་རྒྱ་མཚོས་གསུངས་སོ། །
ལུས་གནད་འཆའ་བ་འདི་བཀའ་བརྒྱུད་གོང་མ་འགའ་ཞིག་གིས་སྒོམ་གྱི་
ཐོག་མ་རྒྱ་གར་སྐད་འདྲ་བར་འཛིན་གྱིན་ཡོད། ཡང་དམ་པ་གོང་མ་འགའ་
རེས་སྒོམ་རྣམས་ཀྱི་དང་བོ་རྒྱ་གར་སྐད་དང་འདྲ་བར་དད་པར་བཞེད་པ་གནང་
མཁན་ཡོད་མོད། རང་ལུགས་རང་རྒྱུད་ཀུན་སློང་བརྟག་པ་ལ་བྱེད་དེ། དྲིས་
ལམ་བློ་བཟང་བཞད་པའི་སྒྲ་དབྱངས་ལས། སྒོམ་རྣམས་ཀུན་གྱི་དང་བོའི་མགོ། །
རྒྱ་གར་སྐད་མཚུངས་རང་རྒྱུད་ལ། །ལེགས་པར་བརྟག་པ་ཡིན་ནོ་ཞེས། ཟླ་
མེད་བླ་མ་མཆོག་དེ་བཞེད། །ཅེས་གསུངས་པའི་ཕྱིར། དེས་ན་རང་རྒྱུད་ཀྱི་
ཀུན་སློང་བརྟག་པ་འདི་གནད་དུ་ཆེ་བའི་རང་ལུགས་ཀྱི་སྒོམ་གྱི་ཐོག་མར་
གསུངས་པ་ཡིན་པས། དེ་ཡང་ཚེ་འདིའི་རྙེད་བཀུར་སྙན་གྲགས་འདོད་ནས་
སྒོམ་པ་ཡིན་ནམ། ཚེ་ཕྱི་མ་དོན་དུ་གཉེར་ནས་སྒོམ་པ་ཡིན་སྙམ་དུ་ཀུན་སློང་
བརྟགས་ན། ཚེ་འདིའི་ཁེ་འདོད་གྲགས་འདོད་འཇིག་རྟེན་ཆོས་བརྒྱད་རྙེད་
བཀུར་གྲགས་པ་སོགས་འདོད་ནས་སྒོམ་པ་ཡིན་ན་ཕྱི་མའི་དོན་དུ་མི་འགྱུར་ཏེ།
གསང་བ་སྤྱི་རྒྱུད་ལས། ཚེ་འདིའི་འབྲས་བུ་འདོད་མི་བྱ། །ཚེ་འདིར་འདོད་པར་
གྱུར་བ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་
སྐྱེས༑ ༑འཇིག་རྟེན་འདི་ཡི་དངོས་གྲུབ་རྒྱས། །ཞེས་གསུངས་པ་དང་། ཡང་
མཉམ་མེད་ཇོ་བོ་ཆེན་པོའི་ཞལ་ནས། རྩ་བ་དུག་ཡིན་ན་ཡལ་ག་དང་ལོ་མ་
དུག རྩ་བ་སྨན་ཡིན་ན་ཡལ་ག་དང་ལོ་མ་སྨན་དུ་ཡོང་བ་བཞིན། ཞེས་གསུངས་
པ་ལྟར། རྩ་བ་དུག་གསུམ་གྱི་ཀུན་ནས་བསླངས་པའི་ལས་ཅི་བྱས་ཐམས་ཅད་

མི་དགེ་བ་འབའ་ཞིག་ཡིན་པས་རྩ་བ་ཀུན་སློང་ལ་བརྟགས་ནས་བཅོས་པ་གལ་
དུ་ཆེ།
ཀུན་སློང་འཆོས་ཚུལ་མདོར་དྲིལ་ན། བདག་གིས་སྟན་འདིའི་སྟེང་དུ་བསྡད་
ནས་བྱ་བ་གང་བྱེད་ན་སྐྱབས་འགྲོའི་ཆོས་སྐོར་བསྒོམ་རྒྱུ་ཡིན། དེ་ཐོག་མ་མེད་
པ་ནས་ད་ལྟའི་བར་འཁོར་བ་སྤྱི་དང་། ཁྱད་པར་ངན་སོང་མུ་མཐའ་མེད་པའི་
གནས་སུ་གཏན་སྡོད་བྱས་ཏེ་སྡུག་བསྔལ་དཔག་ཏུ་མེད་པ་མྱོང་བ་ལས་འདི་ལྟ་
བུའི་ཆོས་སྒོམ་རྒྱུ་མ་བྱུང་། ད་རེས་བླ་མ་དཀོན་མཆོག་གི་བཀའ་དྲིན་དང་རང་
གི་ལས་སྨོན་གྱི་མཚམས་སྦྱོར་རྣམ་པར་དག་པའི་མཐུ་ལས་དལ་འབྱོར་གྱི་མི་
ལུས་ཐོབ། སངས་རྒྱས་ཀྱི་བསྟན་པ་དང་མཇལ། བླ་མ་དགེ་བའི་བཤེས་གཉེན་
གྱི་རྗེས་སུ་བཟུང༌། ཟབ་རྒྱས་ཀྱི་གདམས་ངག་བསྟན། སྒྲུབ་པ་ལ་རང་དབང་
ཡོད་པའི་དུས་འདིར་སྐྱེས་བུའི་རྩལ་ཅི་ཡོད་ཀྱིས་འབད་ནས་བཙན་ས་ཟིན་པ་
ཞིག་མ་བྱས་ན་སླར་ཡང་སྤྱིར་འཁོར་བ་དང་ངན་སོང་གི་སྡུག་བསྔལ་བཟོད་
གླགས་མེད་པ་མྱོང་ཞིང་། དེ་ཡང་ལས་ཉོན་གྱིས་སྐྱེ་བའི་རྒྱུན་མཆོད་པ་ཞིག་
མ་བྱུང་ཕྱིན་རིགས་དྲུག་གི་གནས་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་
ལས་མ་འདས། རང་ཉིད་སྡུག་བསྔལ་གྱིས་མནར་བ་ཇི་བཞིན་དུ་སེམས་ཅན་
འདི་དག་ཐམས་ཅད་ཀྱང་སྡུག་བསྔལ་གྱིས་གདུང་ཞིང་། དེ་དག་ཚང་མ་རང་
ལ་དྲིན་ཚད་མེད་པས་ཡང་ཡང་བསྐྱངས་པའི་མ་ཡིན་པས་ན་སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཀྱི་གོ་འཕང་འཐོབ་པར་བྱ། དེའི་ཆེད་དུ་སྐྱབས་
འགྲོའི་ཆོས་སྐོར་སྒོམ་པར་བྱའོ་སྙམ་པ་མ་བརྗེད་པའི་ངང་ནས་སྐྱབས་ཡུལ་
གསལ་གདབ་པ་ནི།

རང་གི་མདུན་གྱི་ནམ་མཁར་ཧ་ཅང་མཐོ་ན་རྒོད་པ་དང་། ཧ་ཅང་དམའ་
ན་བྱིང་རྨུགས་སྐྱེ་ཞིང་ཚོགས་ཞིང་ལ་མ་གུས་པར་ཡང་འགྱུར་བར་གསུངས།
རན་པའི་སྨིན་མཚམས་ཀྱི་ཐད་དུ་དབང་ཕྱུག་བརྒྱད་ཀྱི་མཚོན་པའི་རིན་པོ་
ཆེའི་ཁྲི་མཐོ་ཞིང་ཡངས་པའི་ཁར་སྣ་ཚོགས་པད་མ་ཉི་ཟླའི་གདན། པད་མ་
འདམ་གྱིས་མ་གོས་པ་ལྟར་འཁོར་བའི་སྐྱོན་གྱིས་མ་གོས་པ་དང་ཉི་ཟླའི་ཐབས་
ཤེས་ཀྱི་ངོ་བོ་མཚོན། བདེ་ལམ་དུ་པད་ཟླ་ཉི་མ་གསུང་བ་ཚིག་སྦྱོར་གྱི་དབང་
གིས་ཡིན་ནམ་ཞེས་གུང་ཐང་འཇམ་པའི་དབྱངས་གསུངས་ཞེས་བདེ་ལམ་ཟིན་
བྲིས་ལས་གསུངས། ངོ་བོ་རང་ལ་ཆོས་འདི་སྟོན་པའི་དྲིན་ཅན་རྩ་བའི་བླ་མ་བྱེད་
པ་ནི་ལམ་འབྲས་ཀྱི་རྟོགས་པ་ཐམས་ཅད་བླ་མ་ལ་བརྟེན་ནས་སྐྱེ་དགོས་པས་
ཡིན༑ རྣམ་པ་ཐུབ་དབང་ལ་བྱེད་པ་ནི་བསྟན་པའི་བདག་པོ་ཡིན་པས་ཆོས་ཀྱི་
ཁུངས་སྟོན་པའི་ཆེད་དུ་ཡིན། ཕྱག་གཡས་ས་གནོན་གྱིས་བདུད་བཏུལ་བའི་
རྣམ་པ་ཅན་བྱས་པའི་སྒྲུབ་པ་བོ་ལ་ཕྱི་ནང་གི་བདུད་སྡེའི་བར་ཆད་ཀྱིས་མི་བརྫི་
བ་དང་། གཡོན་མཉམ་བཞག་གིས་ལྷུང་བཟེད་བདུད་རྩིས་གང་བ་བསྣམས་
པས་ཆོས་སྒྲུབ་པའི་མཐུན་རྐྱེན་གྱིས་མི་ཕོངས་པའི་དགོས་པ་ཡོད་པར་གསུངས།
སྐུ་མདོག་གསེར་བཙོ་མ་ལྟ་བུ་གཙུག་ཏོར་དང་ལྡན་པ། སྐུ་ལ་ཆོས་གོས་གསུམ་
མཛེས་པར་གསོལ་བ། མཚན་དཔེས་བརྒྱན་པའི་དངས་གསལ་འོད་ཀྱི་རང་
བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་བོའི་དཀྱིལ་ན་ཞབས་རྡོ་རྗེ་སྐྱིལ་
དཀྲུང་གིས་བཞུགས་པ། དེའི་ཐུགས་ཀར་རྒྱལ་བ་རྡོ་རྗེ་འཆང་། དེའི་ཐུགས་
ཀར་ཧཱུཾ་ཡིག་སྔོན་པོ་འོད་ཟེར་འཕྲོ་བ། ཐུབ་དབང་རྒྱབ་ངོས་ཀྱི་སྟེང་དུ་སེང་
ཁྲི་པད་ཟླ་ཉི་མའི་གདན་ལ་རྒྱལ་བ་རྡོ་རྗེ་འཆང་ལ་ཏེ་ལོ། ནཱ་རོ། ཌོ་བྷི་བ་

སོགས་ཉམས་ལེན་བྱིན་རླབས་བརྒྱུད་པའི་བླ་མ་རྣམས་ཀྱིས་བསྐོར་ནས་བཞུཊ་
པ༑ གཡས་ཕྱོགས་སུ་རྗེ་བཙུན་བྱམས་པ་ལ་འཕགས་པ་ཐོགས་མེད་སོགས་རྒྱ་
ཆེན་སྤྱོད་རྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། གཡོན་ཕྱོགས་སུ་
རྗེ་བཙུན་འཇམ་དབྱངས་ལ་ཀླུ་སྒྲུབ་སོགས་ཟབ་མོ་ལྟ་རྒྱུད་ཀྱི་བླ་མ་རྣམས་ཀྱིས་
བསྐོར་ནས་བཞུགས་པ། མདུན་དུ་དྲིན་ཅན་རྩ་བའི་བླ་མ་ལ་ཆོས་འབྲེལ་ཡོད་
པའི་བླ་མ་རྣམས་ཀྱིས་བསྐོར་ནས་བཞུགས་པ། དེ་དག་གི་མཐའ་སྐོར་དུ་འཇིགས་
བྱེད༑ གསང་འདུས། བདེ་མཆོག དུས་འཁོར་སོགས་བླ་མེད་ཀྱི་ལྷ་ཚོགས་
གཞན་ཐམས་ཅད་འཕྲེང་བ་སྒྲིག་པས་བསྐོར་བ། དེའི་ཕྱི་རོལ་ཏུ་རིམ་པ་བཞིན་
རྡོར་དབྱིངས་དང་ཀུན་རིག་སོགས་རྣལ་འབྱོར་རྒྱུད། རྣམ་སྣང་མངོན་བྱང་སོགས་
སྤྱོད་རྒྱུད། དམ་ཚིག་གསུམ་བཀོད་སོགས་བྱ་རྒྱུད། བསྐལ་བཟང་གི་སངས་
རྒྱས་སྟོང་སོགས་ཕྱོགས་བཅུའི་སངས་རྒྱས། ཉེ་སྲས་བརྒྱད་སོགས་བྱང་སེམས།
རང་རྒྱལ་བཅུ་གཉིས་སོགས་རང་སངས་རྒྱས། གནས་བརྟན་བཅུ་དྲུག་སོགས་
ཉན་ཐོས། ཐོད་པའི་དུམ་བུ་དང་རབ་གཏུམ་མ་སོགས་དཔའ་བོ་མཁའ་འགྲོ།
མགོན་ཆོས་རྣམ་སྲས་སོགས་བསྟན་སྲུང་ཡེ་ཤེས་པའི་ཚོགས་ཀྱིས་བསྐོར་བ།
ཕྱོགས་བཞིར་རྒྱལ་ཆེན་བཞི་བཞུགས་པ། དེ་ཁྲིའི་སྟེང་དུ་འགོད་པ་དང་།
ཁྲིའི་སྟེང་དུ་མི་འགོད་པར་འོག་ཏུ་སྤྲིན་འབུར་བོའི་སྟེང་དུ་འགོད་པའི་གསུང་
རྒྱུན་གཉིས་ཡོད་པར་གསུངས། སྔ་མ་འཇིག་རྟེན་ལས་འདས་པ་དང་། ཕྱི་མ་
འཇིག་རྟེན་པའི་དབང་དུ་བྱས་པ་ཡིན། ཐུབ་དབང་རྡོ་རྗེ་འཆང་གིས་མདོ་རྒྱུད་
ནས་གསུངས་པའི་ཆོས་སྲུང་ཡེ་ཤེས་པ་མ་གཏོགས་འཇིག་རྟེན་པའི་ལྷ་ཚོགས་
གྲངས་སུ་འགོད་མི་རུང་བར་གསུངས། དེ་དག་རང་རང་གི་གདན་ཁྲི་ཕུན་སུམ་

ཚོགས་པ་ལ་རང་རང་གི་ཐུགས་རྒྱུད་ཀྱི་ཆོས་དཀོན་མཆོག་གླེགས་བམ་གྱི་རྣམ་
པར་ཤར་བ་འོད་ཀྱི་རང་བཞིན་ཅན་ཟབ་རྒྱས་ཆོས་ཀྱི་རང་སྒྲ་སྒྲོག་བཞིན་པ།
གཙོ་འཁོར་ཐམས་ཅད་ཀྱི་ཞལ་རས་རང་ལ་ཕྱོགས་ཤིང་དགྱེས་པའི་ཉམས་ཀྱིས་
བཞུགས་པར་མོས།
རང་གི་མཐའ་སྐོར་དུ་ཚེ་འདིའི་ཕ་མ་ལ་སོགས་པའི་གཉེན། གདོན་
བགེགས་ལ་སོགས་པའི་གནོད་བྱེད། ཐོག་མ་མེད་པ་ནས་མར་གྱུར་པའི་རིགས་
དྲུག་གིས་བསྡུས་པའི་སེམས་ཅན་ཐམས་ཅད་འཁོད་པར་བསམ་ལ། རང་དང་
སེམས་ཅན་ཐམས་ཅད་འཁོར་བའི་སྡུག་བསྔལ་ལ་འཇིགས་ཤིང་སྐྲག་པ་དང་།
དཀོན་མཆོག་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་དད་པ་དང་།
དཀོན་མཆོག་གསུམ་གྱི་ཡོན་ཏན་མཐོང་བའི་སྒོ་ནས་རང་གིས་བྱིངས་འདྲེན་གྱི་
ཚུལ་དུ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་བ་ཆོས་ཀྱི་ཕུང་བོ་སྟོང་
ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་
མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་
པ་རྣམས་ལ་སྐྱབས་སུ་མཆིའོ། །ཞེས་དང་།
བླ་མ་ལ་སྐྱབས་སུ་མཆིའོ། །ཞེས་པའི་ཚེ་བླ་མ་སྡེ་ལྔ་ལ་དམིགས་ནས་
སྐྱབས་སུ་འགྲོ་ཞིང་བདུད་རྩི་འབེབས་སྦྱང་བྱེད། དེ་ཡང་འཕྲེང་བ་སྐོར་གཅིག་
ལྟ་བུ་འདོན་ན་ལྔ་བཅུ་ཙམ་ལ་མི་མཐུན་ཕྱོགས་སྦྱོང་བའི་དམིགས་པ་དང་། ལྔ་
བཅུ་ཙམ་ལ་མཐུན་ཕྱོགས་ཡོན་ཏན་རྒྱས་པའི་དམིགས་པ་བྱེད་དགོས་པར་གསུངས།
ཚིག་དལ་བུས་རང་དང་རང་གི་མཐའ་སྐོར་ན་ཡོད་པའི་སེམས་ཅན་ཐམས་ཅད་

ཀྱིས་འདོན་པར་མོས་ནས་གསོལ་བ་ཤུགས་དྲག་ཏུ་བཏབ་པས། དང་བོ་བླ་མ་
སྡེ་ལྔའི་སྐུ་ལས་བདུད་རྩིའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་
ལུས་སེམས་ལ་ཞུགས་པས་ཉེས་ལྟུང་སྡིག་སྒྲིབ་སྤྱི་དང་། ཁྱད་པར་བླ་མའི་སྐུ་
ལ་བསྡོ་བ། གསུང་བཅག་པ། ཐུགས་དཀྲུགས་པ། དཀོར་ལ་འབག་པ། མ་
དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་པའི་སྡིག་སྒྲིབ་
ཐམས་ཅད་དུད་ཁུ་དང་སོལ་ཁུའི་རྣམ་པར་དབང་བོའི་སྒོ་དང་བ་སྤུའི་བུ་ག་
ཐམས་ཅད་ནས་ཕྱིར་ཐོན་ནས་སངས་ཤིང་དག་པའི་དྭངས་གསལ་འོད་ཀྱི་རང་
བཞིན་དུ་གྱུར་པའི་མོས་པ་བྱེད། དེ་ནས་གཉིས་པ་མཐུན་ཕྱོགས་ཡོན་ཏན་
རྒྱས་པ་ནི་ངོ་བོ་བླ་མའི་སྐུ་གསུང་ཐུགས་ཀྱི་ཡོན་ཏན་རྣམས་རྣམ་པ་བདུད་
རྩིའི་རྒྱུན་དང་བཅས་པ་བབས་ནས་རང་གཞན་སེམས་ཅན་ཐམས་ཅད་ཀྱི་ཚེ་
དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་
པར་བླ་མའི་སྐུ་གསུང་ཐུགས་ཀྱི་བྱིན་རླབས་རང་གཞན་སེམས་ཅན་ཐམས་ཅད་
ལ་ཞུགས་པས་བླ་མའི་སྐྱབས་འོག་ཏུ་ཆུད་སོང་སྙམ་པ་བྱ།
དེ་ནས་སངས་རྒྱས་ལ་སྐྱབས་སུ་མཆིའོ། །ཞེས་ལན་གང་མང་བརྗོད་
ཅིང་གསོལ་བ་ཤུགས་དྲག་ཏུ་བཏབ་པས། རྒྱལ་བ་རྡོ་རྗེ་འཆང་དང་རྒྱུད་སྡེ་
བཞིའི་ཡི་དམ། བསྐལ་བཟང་གི་སངས་རྒྱས་སྟོང་ལ་སོགས་པའི་སྐུ་ལས་བདུད་
རྩིའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་
པས་ཐོག་མེད་ནས་བསགས་པའི་སྡིག་སྒྲིབ་སྤྱི་དང་། ཁྱད་པར་དེ་བཞིན་གཤེགས་
པའི་སྐུ་ལ་ངན་སེམས་ཀྱི་ཁྲག་བྱུང་བ། སྐུ་བླུས་ཟོས་པ། ལེགས་ཉེས་ཀྱི་དཔྱད་
བརྟགས་པ། གཏའ་མར་འཇོག་པ། ཟོང་གི་འདུ་ཤེས་ཀྱི་ཉོ་ཚོང་བྱས་པ། གཙུག་

ལག་ཁང་དང་མཆོད་རྟེན་བཤིག་པ་སོགས་མདོར་ན་སངས་རྒྱས་ལ་སྐྱབས་སུ་
སོང་བའི་སྐྱབས་འགྲོའི་བསླབ་བྱ་དང་འགལ་བའི་སྡིག་སྒྲིབ་ཐམས་ཅད་བྱང་
ཞིང་དག ཁྱད་པར་དུ་ཡང་སངས་རྒྱས་དཀོན་མཆོག་གི་བྱིན་རླབས་ཐམས་ཅད་
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ཏེ། སངས་རྒྱས་
དཀོན་མཆོག་གི་སྐྱབས་འོག་ཏུ་ཆུད་པར་བསམ།
ཆོས་ལ་སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་གསོལ་བ་
ཤུགས་དྲག་ཏུ་བཏབ་པས། སྐྱབས་ཡུལ་སོ་སོའི་མདུན་ན་བཞུགས་པའི་ཆོས་པོ་
ཏི་རྣམས་ལས་བདུད་རྩིའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་
ལུས་སེམས་ལ་ཞུགས་པའི་སྡིག་སྒྲིབ་སྤྱི་དང་ཁྱད་པར་དུ་དམ་པའི་ཆོས་སྤངས་
པ༑ གསུང་རབ་ཟོང་དུ་བྱས་པ། གསུང་རབ་ཀྱི་བླུས་ཟོས་པ། གཏའ་མར་བཅུག་
པ༑ ས་སྒྲེ་མོ་ལ་བཞག་པ། འགོམ་ཡུག་བྱས་པ་སོགས་དང་། དམ་པའི་ཆོས་
སྤངས་པའི་ཚུལ་ལ་ཡང་ཐེག་པ་ཐུན་མོང་བ་ལ་མོས་པ་རྒྱུ་མཚན་དུ་བྱས་ནས་
ཐེག་ཆེན་སྤངས་པ། ཕར་ཕྱིན་ཐེག་པ་རྒྱུ་མཚན་དུ་བྱས་ནས་གསང་སྔགས་སྤངས་
པ༑ སྔགས་ལ་ཡང་རྒྱུད་སྡེ་འོག་མ་རྒྱུ་མཚན་དུ་བྱས་ནས་རྒྱུད་སྡེ་གོང་མ་སྤངས་
པ༑ རྒྱུད་སྡེ་གོང་མ་རྒྱུ་མཚན་དུ་བྱས་ནས་འོག་མ་སྤངས་པ་སོགས་དང་། དེ་
བཞིན་ས་དགེ་ཀར་རྙིང་སོགས་རང་རང་གི་གྲུབ་མཐའ་རྒྱུ་མཚན་དུ་བྱས་ནས་
གཞན་ལ་སྨོད་པ་དང་། ཆོས་སྨྲ་བ་ལ་སྨད་པ་དང་སྨྲ་བ་བོ་ལ་སྤོབས་པ་ཡོད་
མེད་སྨྲས་པ་སོགས་དང་། ཆོས་སྨྲ་བ་བོ་དེ་སྤངས་ན་དེའི་རྒྱུད་ཀྱི་ཆོས་ཐམས་
ཅད་སྤང་བར་འགྱུར་བས། མདོར་ན་ཆོས་ལ་བརྟེན་པའི་སྡིག་པ་འདི་ཤིན་ཏུ་
ཚབ་ཆེ་བར་གསུངས་ཏེ། ཏིང་འཛིན་རྒྱལ་བོ་ལས། གང་གིས་འཛམ་བུའི་གླིང་
འདིར་ནི། །མཆོད་རྟེན་ཐམས་ཅད་བཤིག་བྱེད་པས། །གང་གིས་མདོ་སྡེ་སྤོང་

བྱེད་པའི། །སྡིག་པ་འདི་ནི་ཆེས་ཁྱད་འཕགས། །གང་གིས་གངྒཱའི་བྱེ་སྙེད་ཀྱི། །
དགྲ་བཅོམ་བསད་པར་གྱུར་བ་བས། །གང་གིས་མདོ་སྡེ་སྤོང་བྱེད་པས། །སྡིག་
པ་འདི་ནི་ཆེས་ཁྱད་འཕགས། །ཞེས་གསུངས་པའི་ཕྱིར། དེས་ན་ཆོས་ལ་བརྟེན་
པའི་སྡིག་སྒྲིབ་ཐམས་ཅད་དག ཁྱད་པར་ཆོས་དཀོན་མཆོག་གི་བྱིན་རླབས་
ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་
ཆོས་དཀོན་མཆོག་གི་སྐྱབས་འོག་ཏུ་ཆུད་པར་བསམ།
དགེ་འདུན་ལ་སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་གསོལ་
བ་ཤུགས་དྲག་ཏུ་བཏབ་པས། མདོ་ལུགས་ཀྱི་དགེ་འདུན་ཉན་རང་བྱང་སེམས་
གསུམ་དང་། སྔགས་ཀྱི་དགེ་འདུན་དཔའ་བོ་མཁའ་འགྲོ་བསྟན་སྲུང་ཡེ་ཤེས་
པའི་ཚོགས་རྣམས་ཀྱི་སྐུ་ལས་བདུད་རྩིའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་
སྤྱི་དང་། ཁྱད་པར་འཕགས་པའི་དགེ་འདུན་ལ་སྐུར་བ་བཏབ་པ་དང་། དགེ་
འདུན་གྱི་དབྱེན་བྱས་པ། དགེ་འདུན་གྱི་དཀོར་འཕྲོག་པ་དང་། སྲུང་མ་རྣམས་
ཀྱི་དུས་གཏོར་ཆག་པ་སོགས་མདོར་ན་དགེ་འདུན་ལ་བརྟེན་པའི་སྡིག་སྒྲིབ་
ཐམས་ཅད་བྱང་ཞིང་དག་ཁྱད་པར་དགེ་འདུན་དཀོན་མཆོག་གི་བྱིན་རླབས་
ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ནས་
དགེ་འདུན་དཀོན་མཆོག་གི་སྐྱབས་འོག་ཏུ་ཆུད་པར་བསམ་ལ་དགའ་བ་སྐྱེད།
དེ་ནི་སྐྱབས་འགྲོ་བཞི་སྐོར་དུ་གྲགས་པ་ཡིན། ཡི་དམ་ཆོས་སྲུང་གཉིས་
ལོགས་སུ་བྱས་ཏེ་སྐྱབས་འགྲོ་དྲུག་སྐོར་བྱེད་ན། ཡི་དམ་དཀྱིལ་འཁོར་གྱི་ལྷ་
ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །ཞེས་ལན་གང་

མང་བརྗོད་ཅིང་གསོལ་བ་ཤུགས་དྲག་བཏབ་པས། ཡི་དམ་རྣམས་ཀྱི་སྐུ་ལས་
བདུད་རྩིའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས། རིགས་ལྔ་སྤྱི་དང་བྱེ་བྲག་གི་རྩ་བ་དང་ཡན་ལག་གི་དམ་ཚིག་
ཉམས་ཆག་ཐམས་ཅད་བྱང་ཞིང་དག་ནས། ཡི་དམ་རྣམས་ཀྱི་བྱིན་རླབས་ཞུགས་
ཏེ་རིམ་གཉིས་ཀྱི་རྟོགས་པ་ཁྱད་པར་ཅན་སྐྱེ་བའི་སྣོད་རུང་དུ་གྱུར་བར་བསམ།
དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་
པ་རྣམས་ལ་སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་གསོལ་བ་
ཤུགས་དྲག་ཏུ་བཏབ་པས། མགོན་པོ་ཕྱག་དྲུག་པ་སོགས་ཆོས་སྲུང་རྣམས་ཀྱི་
སྐུ་ལས་འོད་ཟེར་མེ་འོད་ལྟ་བུ་འཕྲོས་ནས་རང་རང་གི་ལུས་ལ་ཞུགས་པས་སྡིག་
སྒྲིབ་ནད་གདོན་ཐམས་ཅད་བསྲེགས་ཏེ་རོ་མེད་དུ་བྱས། ཆོས་སྲུང་རྣམས་ཀྱི་
བྱིན་རླབས་རང་གི་ལུས་སེམས་ལ་ཞུགས་པས་ཕྱིན་ཆད་ནད་རིམས་གདོན་
བགེགས་སོགས་གང་གིས་ཀྱང་མི་ཚུགས་པའི་སྲུང་བ་ཆེན་པོར་གྱུར་བའི་དམིགས་
པ་བྱེད། ནད་ཞི་བ་དང་ཚེ་རྒྱས་པ། ཤེས་རབ་འཕེལ་བ་སོགས་ཀྱི་ཕྱིར་བྱེད་ན་
སྐབས་ཐོབ་ཀྱི་སྦྱོར་ཚུལ་ཡོད་པ་གཞན་ལས་ཤེས་པར་བྱ། བདུད་རྩི་འབེབས་
སྦྱང་བྱེད་པ་སྔགས་ལུགས་དང༌། འོད་ཟེར་འབེབས་སྦྱང་བྱེད་པ་མདོ་ལུགས་ཀྱི
ཁྱད་པར་དུ་གསུངས་ལ་བདུད་རྩི་འབེབས་སྦྱང་འོད་ཀྱི་བུ་གུའི་ནང་ནས་བྱེད་
པ་དང་འོད་ཟེར་ལ་འཁྲིལ་ནས་བྱེད་པ། དྲག་ཆར་ལྟར་འབེབས་པར་བྱེད་ཚུལ་
གསུམ་ཡོད།
དེ་ནས་སྐྱབས་འགྲོ་མདོར་བསྡུས་ནི། སངས་རྒྱས་ཆོས་དང་ཚོགས་ཀྱི་
མཆོག་རྣམས་ལ། །བྱང་ཆུབ་པར་བདག་ནི་སྐྱབས་སུ་མཆི། །ཞེས་ལན་གང་མང་

བརྗོད་ཅིང་གསོལ་བ་ཤུགས་དྲག་ཏུ་བཏབ་པས། བླ་མ་ཡི་དམ་གཉིས་སངས་
རྒྱས་དང་། མཁའ་འགྲོ་ཆོས་སྐྱོང་དགེ་འདུན་དུ་བསྡུས་ནས་ཚོགས་ཞིང་ཐམས་
ཅད་ཀྱི་སྐུའི་ཆ་ཐམས་ཅད་ལས་བདུད་རྩིའི་རྒྱུན་བབས། རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་
སྒྲིབ་སྤྱི་དང་། ཁྱད་པར་དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་
ཅད་བྱང་ཞིང་དག་ནས་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར།
ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས།
ཁྱད་པར་དཀོན་མཆོག་གསུམ་གྱི་བྱིན་རླབས་ཐམས་ཅད་རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་ཏེ། དཀོན་མཆོག་གསུམ་གྱི་སྐྱབས་
འོག་ཏུ་ཆུད་པར་བསམ།
སེམས་བསྐྱེད་ཚུལ་ནི། བདག་གི་སྦྱིན་སོགས་བགྱིས་པའི་བསོད་ནམས་
ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གང་མང་བརྗོད་
ཅིང་སྨོན་འཇུག་གི་སེམས་བསྐྱེད་དྲག་ཏུ་བསྒོམ་པས། བླ་མ་ཐུབ་དབང་གི་སྐུ་
ལས་ཐུབ་དབང་གཉིས་པ་ཞིག་ཆད་ནས་རང་ཉིད་ལ་ཐིམ་པས་རང་ཉིད་ཐུབ་
དབང་གི་སྐུར་གྱུར། རང་ཉིད་ཐུབ་དབང་དུ་གྱུར་པའི་སྐུ་ལས་འོད་ཟེར་འཕྲོས།
མཐའ་སྐོར་ན་ཡོད་པའི་སེམས་ཅན་ཐམས་ཅད་ལ་ཕོག་པས་སོ་སོའི་སྡིག་སྒྲིབ་
སྡུག་བསྔལ་ཐམས་ཅད་སྦྱང་ནས་ཐམས་ཅད་ཐུབ་དབང་གི་གོ་འཕང་ལ་བཀོད་
པར་བསམ། མཁའ་འགྲོ་མ་རྡོ་རྗེ་གུར་གྱི་རྒྱུད་ལས་གསུངས་པའི་རྒྱུན་བཤགས་
སམ་བདུན་རྣམ་དག་ཏུ་གྲགས་པ། དཀོན་མཆོག་གསུམ་ལ་བདག་སྐྱབས་མཆི། །
སོགས་དལ་བུར་འདོན་ཞིང་། སྐྱབས་འགྲོ། སྡིག་བཤགས། ཡི་རང་། སྨོན་

སེམས། འཇུག་སེམས། སྤྱོད་པ་ཁས་ལེན། བསྔོ་བ་དང་འདུན་པ་བྱེད་པ་སོགས་
ཚིག་དོན་དྲན་བཞིན་དམིཊ་རྣམ་ཡིད་ཁུལ་ངེས་བྱ།
དེ་ནས་ཚད་མེད་པ་བཞི་སྒོམ་པ་ནི་སྔར་གྱི་སེམས་བསྐྱེད་ཀྱི་དམིགས་རྣམ་
ཇེ་རྒྱས་སུ་གཏོང་བ་ཡིན་ལ་སྒོམ་ཚུལ་ནི། ཉེ་རིང་ཆགས་སྡང་གི་དབང་གིས་
སེམས་ཅན་ཐམས་ཅད་སྡུག་བསྔལ་དུ་བཅུག་པ་ཡིན་པས་སེམས་ཅན་ཐམས་ཅད་
ཉེ་རིང་ཆགས་སྡང་དང་བྲལ་བའི་བཏང་སྙོམ་ལ་གནས་ན་ཅི་མ་རུང་། གནས་
པར་གྱུར་ཅིག གནས་པར་བདག་གི་བྱའོ། །དེ་ལྟར་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ། ཞེས་སྒོམ་པ་བཏང་སྙོམས་དང་། སེམས་ཅན་ཐམས་ཅད་
བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་། ལྡན་པར་གྱུར་ཅིག ལྡན་
པར་བདག་གི་བྱའོ། །དེ་ལྟར་ནུས་པ་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་
སྒོམ་པ་ནི་བྱམས་པ་དང་། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་
གྱི་རྒྱུ་དང་བྲལ་ན་ཅི་མ་རུང་། བྲལ་བར་གྱུར་ཅིག བྲལ་བར་བདག་གི་བྱའོ། །
དེ་ལྟར་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སྙིང་རྗེ་དང་། དེ་
ནས་སེམས་ཅན་ཐམས་ཅད་མཐོ་རིས་དང་ཐར་བའི་བདེ་བ་དམ་པ་དང་མ་
བྲལ་ན་ཅི་མ་རུང་། མི་འབྲལ་བར་གྱུར་ཅིག མི་འབྲལ་བར་བདག་གི་བྱའོ། །
དེ་ལྟར་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་དགའ་བ་དང་།
ལྟར་གསོལ་བ་ཤུགས་དྲག་བཏབ་པས། ཚོགས་ཞིང་ཐམས་ཅད་ཀྱི་སྐུ་ལས་བདུད་
རྩིའི་རྒྱུན་དཔག་ཏུ་མེད་པ་བྱུང་ནས། རང་གཞན་སེམས་ཅན་ཐམས་ཅད་ལ་
ཕོག་པས་ཉེ་རིང་ཆགས་སྡང་ལ་སོགས་པའི་སྡིག་སྒྲིབ་ལས་ཉོན་ཐམས་ཅད་དང་དེས་
བསྐྱེད་པའི་སྡུག་བསྔལ་ལ་སོགས་པ་སྦྱངས། ཟག་པ་མེད་པའི་བདེ་བ་ཕུན་སུམ་

ཚོགས་པ་ཐོབ་ཅིང་ཚད་མེད་བཞི་ལ་གནས་པར་གྱུར་སོང་སྙམ་དུ་བསམ་མོ། །
འདིའི་མཚམས་ནས་ཚོགས་ཞིང་བསྡུས་ན་རུང་བར་གསུངས།དེ་
ནས་ཟབ་རྒྱས་ཀྱི་ལམ་ལ་ཤར་སྒོམ་དང་འབྲེལ་པའི་དད་པའི་ཀུན་ནས་བསླངས་
ཏེ༑ གང་གིས་བརྟེན་ཅིང་འབྲེལ་བར་འབྱུང༌། །ཞེས་སོགས་ཀྱི་ཚོགས་ཞིང་
རྣམས་ཀྱི་དོན་དམ་པའི་ཡོན་ཏན་ནམ་ཟབ་མོའི་ལམ་རིམ་དང་། ཉན་ཐོས་
ཞི་བ་སོགས་ཀྱི་རྒྱ་ཆེ་བའི་ཡོན་ཏན་ནམ་ཀུན་རྫོབ་པའི་ལམ་རིམ་དང་། རྟོག་
པའི་དྲ་བ་སོགས་ཀྱིས་འབྲས་བུ་སྐུ་གསུམ་གྱི་ཡོན་ཏན་དྲན་པའི་སྒོ་ནས་ཕྱག་
འཚལ་བ་ཡིན། བློ་རབ་ཀྱིས་ལམ་ཡོངས་རྫོགས་ཤར་སྒོམ་བྱས་ན་ལེགས་པར་
གསུངས་སོ། །མ་ལུས་སེམས་ཅན་སོགས་ཀྱིས་ཞིང་ཁམས་དཔག་ཏུ་མེད་པ་ནས་
སྐྱབས་ཡུལ་དཔག་ཏུ་མེད་པ་སྤྱན་དྲངས། སྔར་གྱི་ཚོགས་ཞིང་ལ་བསྟིམས་སྟེ།
ཇི་ལྟར་བལྟམས་པ་སོགས་ཀྱི་ཁྲུས་གསོལ། ས་གཞི་མ་སོགས་ཀྱི་མཎྚལ་འབུལ་
བ་ནི་ཚོགས་རྫོགས་པའི་ཐབས་བླ་ན་མེད་པའོ། །ཁྲུས་གསོལ་སྐབས་ཁྲུས་ཁང་
བསྐྱེད་དེ་ལྷ་རྣམས་ཀྱིས་བུམ་པ་ཐོགས་ནས་ཁྲུས་བྱེད་པ། ལྷ་རྫས་ཀྱི་ན་བཟའ་
དང་རྒྱན་འབུལ་བའི་དམིགས་པ་སོགས་དང་། ཡན་ལག་བདུན་པ་རྒྱས་པ་དང་
མཎྜལ་རྒྱས་པ་སོགས་གང་བྱས་ཀྱང་འཐུས་སོ། །ཐུན་བསྡུ་བའི་ཚེ། བླ་མ་ཐུབ་
པའི་དབང་བོའི་ཐུགས་ཀ་ནས་འོད་ཟེར་འཕྲོས། མཐའ་སྐོར་ན་བཞུགས་པའི་
ཚོགས་ཞིང་རྣམས་ལ་ཕོག་པས་ཐམས་ཅད་འོད་དུ་ཞུ་ནས་ཐུབ་དབང་ལ་ཐིམ།
ཐུབ་དབང་རང་གི་སྨིན་མཚམས་སུ་ཐིམ་པས་རྒྱུད་བྱིན་གྱིས་བརླབས་པའི་མོས་
པ་བྱ། མཇུག་ཏུ་བསྔོ་སྨོན་རྣམ་པར་དག་པས་མཐའ་བརྒྱན་པར་བྱའོ། །
མཇུག་ཏུ་ཆེད་ཞུ།

སྐྱབས་འགྲོའི་ཉམས་ལེན་ཇི་ལྟར་ལག་ཏུ་ལེན་པའི་ཚུལ་ཅུང་ཟད་ཅིག་
འབྲི་ཁུལ་བྱས་པ་འདི་ནི། མི་ཤེས་པ་ཡི་ཤེས་བྱ་ལ། །རྣམ་བཞག་བྱེད་པ་མཚང་
ཡིན་ནོ། །ཞེས་དང་། མཁས་གྲུབ་སྨྲ་བའི་ཉི་མའི་ཞལ་ནས། སྡེབ་ལེགས་ཚིག་གི་
སྦྱོར་བ་མི་ཤེས་ཤིང་། །རིག་པའི་གྲུབ་པའི་དོན་གྱིས་སྟོང་ན་ཡང་། །རྒྱལ་བོས་
ཆད་པའི་བཅའ་ཁྲིམས་ཕབ་པ་བཞིན། །ཡི་གེ་རྩོམ་པ་ལྷུར་ལེན་ཨེ་མ་མཚར། །
ཞེས་གསུངས་པའི་དགོངས་དོན་ལས་མ་འདས་མོད། ཁོ་བོ་ནང་བསྟན་སློབ་གླིང་
ནས་མཐར་ཕྱིན་ཁར་ཆེད་རྩོམ་ལ་སྐྱབས་གསུམ་གྱི་རྣམ་བཞག་ཅིག་འབྲི་ཁུལ་
བྱས་ཡོད་པ། དེའི་མཇུག་གི་ཁ་སྐོང་བའི་ཚུལ་དུ་བྲིས་པ་ཡིན་ལ། འདིར་མ་
རྟོག་ལོག་རྟོག་སོགས་འཁྲུལ་བའི་གཞན་དབང་དུ་སོང་བ་ནི་གདོན་མི་ཟ་བས།
གཟུར་གནས་མཁས་དབང་དག་གིས་བརྩེ་བའི་ལམ་སྟོན་དང་འཁྲུལ་བ་བཅོས་
པའི་བཀའ་དྲིན་སྐྱོང་རྒྱུ་མཁྱེན་མཁྱེན་ཞེས་སྙིམ་པའི་འདབ་མ་སྙིང་ཁར་ཟུམ་
ནས་གུས་པས་ཞུ་ལགས། །
སྨྲས་པ།
དཔྱད་ནས་ངེས་པ་རྙེད་པ་མིན་གྱི་མུ་ཏོའི་ཕྱེ་བཞིན་བཏུས་པ་ཡིན། །
བསྒོམ་ནས་ཉམས་མྱོང་ཐོབ་པ་མིན་གྱི་ཚིག་སྤྱིའི་རྗེས་སུ་སྙེགས་པ་ཡིན། །
རྟོག་བཏགས་རང་བཟོ་ཁོ་ན་མིན་གྱི་དམ་པའི་གསུང་ལ་བརྟེན་པ་ཡིན།
ཁེ་གྲགས་སྡུད་ཕྱིར་བྲིས་པ་མིན་གྱི་དྲན་གསོའི་ཆེད་དུ་འབད་པ་ཡིན། །

༄༅། ལམ་རིམ་ཆེན་མོ་ལས་བཏོན་པའི་དྲི་བ་
དྲིས་ལན་ཐོར་བུ་མེ་ཏོག་
སིལ་མའི་འཕྲེང་བ།
༄༅།།མཐའ་དག་སྤྲོས་པའི་དྲ་བ་དབྱིངས་སུ་ཡལ།
དམིགས་མེད་མཁྱེན་པའི་སྣང་བ་འབྱམས་སུ་ཀླས། །
ལྷུན་གྲུབ་འཕྲིན་ལས་སྤྲིན་གྱི་འཕྲེང་ཚོགས་ལྡན། །
ཐུབ་དབང་དབྱར་གྱི་དཔལ་མོས་དགེ་ལེགས་སྩོལ། །
རྒྱལ་བའི་ཞལ་ཚབ་མི་ཕམ་ཆོས་ཀྱི་རྗེ། །
རྒྱལ་བའི་ལུང་བསྟན་ཀླུ་སྒྲུབ་ཡབ་སྲས་དང་། །
རྒྱལ་གསུང་གདམས་པའི་མཛོད་འཛིན་མར་མེ་དཔལ། །
རྒྱལ་སྲས་བརྒྱུད་པར་བཅས་ལ་གུས་ཕྱག་འཚལ། །
དྲི་མེད་བློ་གྲོས་པད་མའི་ཁང་བཟང་རྩེར། །
ཆོས་ཚུལ་རིག་པ་ལུང་རྟོགས་སྦྲང་རྩིའི་མཛོད། །
དོན་ལྡན་གྲགས་པའི་དྲི་བསུང་འབུམ་སྤྲོ་བའི། །
གངས་ལྗོངས་ཚད་མའི་སྟོན་པ་གང་དེས་སྐྱོངས། །

བློ་གཏེར་མཁྱེན་པ་ཀུན་བཟང་ཉིན་མོའི་མགོན། །
འཇིགས་མེད་སྙིང་སྟོབས་སྣང་བའི་དཀྱིལ་འཁོར་ཟླུམ། །
ཐུབ་བསྟན་གླིང་བཞིའི་མུན་པ་སེལ་བའི་གཉེན། །
ཆོས་ཀྱི་ཉི་མའི་ཞབས་སེན་སྤྱི་བོས་མཆོད། །
འཇམ་དབྱངས་མི་ཡི་རྣམ་རོལ་སྨན་གྱི་ལྗོན། །
བཤད་སྒྲུབ་བསླབ་གསུམ་ནོར་བུའི་སྙེ་མ་ཅན། །
ལུས་ཅན་རྒྱ་མཚོའི་གདུང་སེལ་བདུད་རྩིའི་གཏེར། །
འབྲལ་མེད་བྱང་ཆུབ་བར་དུ་བརྩེ་བས་སྐྱོངས། །
ཟླ་མེད་འཇམ་དབྱངས་བླ་མའི་ལེགས་བཤད་གཞུང་། །
ཐོས་བསམ་རྩེ་དགའི་སྣང་བ་ངོམས་མེད་པ། །
གཙུག་ལག་རྒྱ་མཚོའི་འཕྲེང་བ་འཛིན་པའི་སྡེ། །
རལ་བའི་མེ་ཏོག་མཛེས་པའི་རྒྱན་གྲུབ་མཛོད། །
ཚོགས་གཉིས་སྤྱོད་པ་སྐལ་བཟང་ཤར་རིའི་རྩེར། །
དག་པ་ཚུལ་ཁྲིམས་འོད་ཀྱི་དྲ་བ་ཅན། །
ངེས་ལེགས་སྣང་བའི་ལམ་སྟོན་བདུད་རྩིའི་གཏེར། །
སྐྱབས་མཆོག་སྨྲ་བའི་ཟླ་བ་གཙུག་ན་རྒྱལ། །

སྐལ་བཟང་བསོད་ནམས་ཀུན་གསལ་ཡངས་པའི་ལྟོར། །
ལྷག་བསམ་ཟླ་བའི་འཕེལ་ཁ་མཆོག་ཏུ་དར། །
བློ་གསལ་བློ་ཡི་ཀུན་ད་རྒྱས་པའི་གཉེན། །
བརྩེ་བའི་བཤེས་ཀྱི་བཀའ་དྲིན་སྙིང་ལ་ལྕི། ། །
མི་དམན་བསོད་ནམས་སྐལ་བཟང་འཛིན་མའི་གཞིར། །
ལེགས་བྱས་དཔལ་ཡོན་བློ་ཡི་རྒྱན་དུ་འཛུམ། །
རབ་གསལ་མཁྱེན་པའི་སྣང་བ་ཉི་མའི་ཟེར།
རྨོངས་པའི་སྨག་རུམ་སེལ་བའི་དཔལ་དུ་བཞུགས། །
ཆོས་མིན་སྡིག་ལྟུང་དྲི་མ་འདགས་པའི་རྫས། །
ཆོས་ཀྱི་སྙིང་བོ་ཆེ་བ་བཞི་ལྡན་གཞུང་། །
ཆོས་མཆོག་རྒྱལ་བའི་དགོངས་པའི་ལམ་སྲོལ་བཞིན། །
ཆོས་ཚུལ་འབྱེད་པའི་རིག་པ་བདག་ལ་ཕྲ། །
འོན་ཀྱང་དམ་པའི་སྐྱེས་བུ་དུ་མ་ཡི། །
ཞབས་ཟུང་བསྟེན་པའི་བཀའ་དྲིན་གསོབ་ཙམ་དང་། །
གཡར་བའི་ལུས་རྟེན་མགྲོན་དུ་མ་ཆས་གོང་། །
ཚུལ་འདིར་འབད་ལ་སྐལ་བ་བཟང་སྙམ་བྱས། །

མཆོད་བརྗོད་དང་གདམས་པ་སྟོན་པའི་སྔོན་འགྲོའི་སྐབས་ལས་
བཏོན་པའི་དྲི་བ་དྲིས་ལན།
༡ མཉམ་མེད་ཙོང་ཁ་བ་ཆེན་པོས་མཛད་པའི་བྱང་ཆུབ་ལམ་རིམ་གྱི་
དོན་འཆད་པ་ལ་ས་བཅད་གང་དག་ཡོད་ལགས།
ལན། བཤད་པ་ལ་འཇུག་པའི་ཡན་ལག བཤད་པ་ཉིད་ཉེ་བར་འགོད་པ།
བཤད་པ་མཐར་ཕྱིན་པའི་ཚུལ་དང་གསུམ་མོ། །
བཤད་པ་ལ་འཇུག་པའི་ཡན་ལག་ལ་གང་དག་ཡོད།
ལན། མཆོད་པར་བརྗོད་པ། རྩོམ་པར་དམ་བཅའ་བ། སྣོད་ལྡན་ཉན་པར་
བསྐུལ་བ། མཚན་དོན་དང་བཤད་བྱའི་ཆོས་ངོས་བཟུང་བ་དང་བཞིའོ། །
༣ མཆོད་བརྗོད་ཀྱི་གཞུང་གང་ནས་གང་བར་ཡིན།
ལན། ན་མོ་གུ་རུ་མཉྫུ་གྷོ་ཥཱ་ཡ། ནས་གསལ་མཛད་བཤེས་གཉེན་རྣམས་
ལ་གུས་ཕྱག་འཚལ། །ཞེས་པའི་བར་མཆོད་བརྗོད་ཡིན་ནོ། །
༤ རྩོམ་པར་དམ་བཅའ་བའི་གཞུང་གང་ནས་གང་བར་ཡིན།
ལན། དེང་དུས་རྣལ་འབྱོར་བརྩོན་རྣམས་ཐོས་པ་ཉུང༌། །ཞེས་པ་ནས།
བདག་གི་ཡིད་ནི་ཀུན་ནས་སྤྲོས་བར་གྱུར། ། ཞེས་པའི་བར་ཡིན་ནོ། །
༥ སྣོད་ལྡན་ཉན་པར་བསྐུལ་བའི་གཞུང་གང་ནས་གང་བར་ཡིན།
ལན། གང་དག་ཕྱོགས་འཛིན་མུན་པས་མ་བསྒྲིབས་ལ། །ཞེས་པ་ནས།
སྐལ་ལྡན་དེ་རྣམས་རྩེ་གཅིག་བསྒྲིམས་ཏེ་ཉོན། །ཞེས་པའི་བར་རོ། །
༦ མཚན་དོན་དང་བཤད་བྱའི་ཆོས་ངོས་བཟུང་བ་གང་འདྲ་ཡིན།
ལན། འདིར་རྒྱལ་བའི་གསུང་རབ་ཐམས་ཅད་ཀྱི་གནད་བསྡུས་པ། ཤིང་

རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། རྣམ་པ་ཐམས་ཅད་
མཁྱེན་པའི་སར་འགྲོ་བའི་སྐྱེ་བོ་མཆོག་གི་ཆོས་ལུགས། སྐྱེ་བུ་གསུམ་གྱིས་ཉམས་
སུ་བླང་བའི་རིམ་པ་ཐམས་ཅད་མ་ཚང་བ་མེད་པར་བསྡུས་པ། བྱང་ཆུབ་ལམ་
གྱི་རིམ་པའི་སྒོ་ནས་སྐལ་བ་དང་ལྡན་པ་སངས་རྒྱས་ཀྱི་སར་འཁྲིད་པའི་ཚུལ་
ནི་གང་བཤད་པར་བྱ་བའི་ཆོས་སོ། །ཞེས་གསུངས་པ་འདིའོ། །
༧ བྱང་ཆུབ་ལམ་རིམ་ཆེན་མོ་མཛད་པ་བོའི་ཆེ་བ་ཇི་ལྟར་ལགས།
ལན། སྤྱིར་ལམ་རིམ་འཆད་པའི་སྐབས་མཛད་པ་པོའི་ཆེ་བ་ནི་མཉམ་མེད་
ཇོ་བོ་ཆེན་པོའི་རྣམ་ཐར་གྱི་ཆེ་བ་ཡིན་མོད། འདི་ནི་བྱང་ཆུབ་ལམ་རིམ་ཆེན་
མོའི་མཛད་པ་པོའི་ཆེ་བ་ཡིན་པས་ཐུན་མོང་སྣང་ཚོད་ལྟར་ཅུང་ཟད་བརྗོད་ན།
ཁམས་གསུམ་འགྲོ་བའི་བླ་མ་ཤར་ཙོང་ཁ་བ་ཆེན་པོ་བློ་བཟང་གྲགས་པའི་དཔལ་
གང་ཉིད། མདོ་སྨད་ཀྱི་སའི་ཆ་ཤར་ཕྱོགས་ཙོང་ཁའི་ཡུལ་དུ་ཡབ་ཀླུ་འབུམ་
དགེ་དང་ཡུམ་ཤིང་བཟའ་ཨ་ཆོས་གཉིས་ཀྱི་སྲས་སུ་རབ་བྱུང་དྲུག་པའི་མེ་བྱ་
ལོར་སྐུ་འཁྲུངས། དགུང་ལོ་གསུམ་བཞེས་ཐོག་ཀརྨ་རོལ་བའི་རྡོ་རྗེ་ལས་དགེ་
བསྙེན་གྱི་སྡོམ་པ་བཞེས་ནས་མཚན་ཀུན་དགའ་བཟང་བོར་གསོལ། དགུང་ལོ་
བདུན་པར་ཆོས་རྗེ་དོན་གྲུབ་རིན་ཆེན་ལས་རབ་ཏུ་བྱུང་ཏེ་མཚན་བློ་བཟང་
གྲགས་པའི་དཔལ་ཞེས་གསོལ། ཟབ་ཆོས་མང་དུ་གསན། དགུང་ལོ་བཅུ་དྲུག་
པར་དབུས་གཙང་ཆོས་ཀྱི་ཞིང་དུ་ཕེབས། བདེ་བ་ཅན་དུ་ཡོངས་འཛིན་བཞི་
ལས་བྱམས་ཆོས། ཉ་དབོན་ཀུན་དགའ་དཔལ། བླ་མ་འཇམ་རིན་པ། རྗེ་རེད་
འདའ་པ་སོགས་ཚུལ་བཞིན་བསྟེན་ནས་མཛོད་མངོན་དབུ་ཚད་དང་། བཀའ་
བཞི་བ་བློ་གསལ་ལས་འདུལ་བ་ལ་སྦྱངས། ཡར་ལུང་རྣམ་རྒྱལ་དུ་ཚོགས་ཆེན་

པོའི་མཁན་པོ་ཚུལ་ཁྲིམས་རིན་ཆེན་ལས་བསྙེན་རྫོགས་མཛད། བླ་མ་ཁྱུང་བ་
སོགས་གཙོ་བོར་གྱུར་བའི་གྲུབ་བརྙེས་བླ་མ་མང་བོ་ལས་རྒྱུད་སྡེ་བཞིའི་དབང་
ལུང་ཁྲིད་མན་ངག་བཅས་ཞུན་ཐར་བཅད་དེ་མནོས། བུ་སྟོན་སློབ་མ་ཆོས་ཀྱི་
དཔལ་བ་ལས་དུས་འཁོར་རྒྱུད་འགྲེལ་དང་བཅས་པ་ལ་སྦྱངས་པས་གསང་སྔགས་
རྒྱུད་སྡེ་རྒྱ་མཚོའི་ཕ་རོག་ཏུ་ཕྱིན། ཚལ་བ་དཀོན་མཆོག་སྐྱབས་དང་། ནམ་མཁའ་
བཟང་བོ། ས་བཟང་མ་ཏི། རྟོགས་ལྡན་ཡེ་ཤེས་རྒྱལ་མཚན་སོགས་ལས་སྒྲ་སྙན་
ངག་བཟོ་གསོ་སྡེབ་སྦྱོར་རྩིས་ལག་ལེན་གོ་དོན་དང་བཅས་ལ་སྦྱངས་པའི་རིག་
གནས་རྒྱ་མཚོའི་ཕ་རོལ་ཏུ་ཕྱིན། ལྷོ་བྲག་ཕྱག་ན་རྡོ་རྗེ་ལས། སྣེའུ་ཟུར་བའི་
བསྟན་རིམ་སྟེང་དགོན་པ་ནས་སྣེའུ་ཟུར་བ་ལ་བརྒྱུད་པ་དང་། སྤྱན་སྔ་བ་ནས་
བྱ་ཡུལ་བ་ལ་བརྒྱུད་པ་གཉིས་དང་། མཁན་ཆེན་ཆོས་སྐྱབས་བཟང་བོ་ལས་ཤ་ར་
བའི་ལམ་རིམ་འབྲིང་བོའི་སྟེང་ནས་པོ་ཏོ་བ་ནས་ཤ་ར་བ་ལ་བརྒྱུད་པ་དང་།
བེའུ་སྔོན་འགྲེལ་བའི་སྟེང་ནས་པོ་ཏོ་བ་ནས་དོལ་བ་ལ་བརྒྱུད་པའི་ལམ་རིམ་
གསན་པས་གསུང་རབ་ཐམས་ཅད་གང་ཟག་གཅིག་འཚང་རྒྱ་བའི་ཡན་ལག་
ཏུ་འཁྱེར་བའི་གདམས་པ་ཡོངས་སུ་རྫོགས་པར་གྱུར། ཁྱད་པར་དགའ་བ་
གདོང་དུ་བླ་མ་དབུ་མ་བ་ལས་མན་ངག་གསན་ཏེ་འཇམ་དབྱངས་བསྒྲུབས་
པས་ཞལ་གཟིགས། མིས་མི་ལ་ཞུ་བ་ནང་བཞིན་ལམ་རིམ་དབུ་མའི་ལྟ་བ་
བསྐྱེད་རྫོགས་ཀྱི་གནད་རྣམས་ཞིབ་ཏུ་གསན་པ་དང་། མདོ་སྔགས་ཀྱིས་བསྡུས་
པའི་གསུང་རབ་ཐམས་ཅད་གདམས་པར་ཤར། དགུང་ལོ་བཅུ་བདུན་ནས་སོ་
དྲུག་པར་ཐོས་བསམ་རྒྱ་ཆེར་མཛད། འོལ་ཁར་རྒྱུ་ཚོགས་གྲངས་ཚང་བ་ལས་
ལམ་གྱི་གཙོ་བོ་རྣམ་གསུམ་སོགས་ལམ་རིམ་གྱི་ཐུན་མོང་བའི་རྟོགས་པ་ཐམས་

ཅད་ཀློང་དུ་གྱུར། ཕྱིས་ང་དྲུག་སྟེང་བདེ་སྟོང་གི་རྟོགས་པ་ཐུགས་རྒྱུད་ལ་འཁྲུངས་
ནས་ཟུང་འཇུག་མངོན་དུ་མཛད། གནམ་རྩེ་ལྡེང་དུ་ཆོས་རྗེ་གསུམ་གྱིས་བསྟན་
པ་དག་ཐེར་མཛད་པས་འདུལ་བའི་ཀུན་སྤྱོད་ལ་ཞིབ་ཏིག་དང་། འཁོར་འདུལ་
འཛིན་འཕགས་ཡུལ་གྱི་དགྲ་བཅོམ་པ་ཤ་སྟག་དང་། དེ་ལ་སྤྱན་ལྟོས་གྱིས་ས་
སྟེང་འདུལ་འཛིན་ཚངས་སྤྱོད་པས་ཁྱབ་སའི་སྒོས་བསྟན་པའི་རྨང་བཙུགས།
བཀའ་བོད་སོ་སོར་ལྗགས་བཤད་སྔ་ཕྱིར་མང་དུ་གནང་བ་རྣམས་ཀྱང་ལམ་
རིམ་གྱི་སྟེང་དུ་དྲིལ་ནས་གསུངས། དགུང་ལོ་ཞེ་དྲུག་ལ་ལམ་རིམ་ཆེན་མོ་མཛད།
ཞེ་བདུན་ནས་རྒྱུད་སྡེ་བཞིའི་འཆད་ཉན་གནང་། མཛད་ཆེན་བཞི་དང་ཁྱད་
པར་དགུང་ལོ་ང་གསུམ་པར་དགའ་ལྡན་ཕྱག་འདེབས་མཛད། གསུང་རྩོམ་
མང་དུ་གནང༌། རྒྱལ་ཚབ་དར་མ་རིན་ཆེན་དོན་གྱིས་རྒྱལ་ཚབ་ཏུ་བསྐོས།
དགུང་ལོ་རེ་གསུམ་པ་ལ་སྐུ་མྱ་ངན་ལས་འདས་པའི་ཚུལ་མཛད། བདག་ཉིད་
ཆེན་པོ་ཁོང་གི་གསུང་ལས་སྐྱེས་པའི་སློབ་མ་མཁས་བཙུན་བཟང་གསུམ། འཆད་
རྩོད་རྩོམ་གསུམ། བསླབ་གསུམ་ཉམས་བཞེས་སོགས་ཀྱི་ཡོན་ཏན་འཛོམས་པ།
དོན་གྱི་བསྟན་འགྲོའི་གསོས་སྨན་དུ་གྱུར་བ་ནམ་མཁའི་སྐར་ཚོགས་བཞིན་བགྲང་
ལས་འདས་སོ། །
༨ སྟོན་པ་ཐུགས་རྗེ་ཅན་གྱི་རྣམ་ཐར་མདོར་བསྡུས་ཙམ་གང་འདྲ་ཡིན།
ལན། འགྲོ་བ་ལྷ་དང་བཅས་པའི་མ་འདྲིས་པའི་མཛའ་བཤེས་ཆེན་པོ་སྟོན་
པ་མཉམ་མེད་ཤཱཀྱའི་རྒྱལ་བོ་འདི་ཉིད། སྔོན་བསྐལ་བ་དཔག་ཏུ་མེད་པའི་སྔ་
རོལ་ཏུ་བདེ་བ་ཅན་ལ་སོགས་པའི་དག་པའི་ཞིང་ཁམས་གཞན་ལས་ཀྱང་ཆེས་
ཆེར་རྣམ་པར་དག་པའི་ཞིང་ཁམས་ཤིག་རྒྱལ་བ་དབང་བོའི་ཏོག་ཏུ་མངོན་

པར་རྫོགས་པར་སངས་རྒྱས་ཟིན་ཀྱང་། སླར་ཡང་སེམས་ཅན་གྱི་དོན་དུ་བྱང་
ཆུབ་ཏུ་ཐུགས་བསྐྱེད་པའི་ཚུལ་བསྟན་ནས་བསྐལ་བ་གྲངས་མེད་གསུམ་གྱི་
ཚོགས་རྫོགས་ཏེ་དེ་བཞིན་གཤེགས་པ་འོད་སྲུང་འཇིག་རྟེན་དུ་བྱོན་པའི་ཚེ་བྲམ་
ཟེའི་ཁྱེའུ་བླ་མར་གྱུར། དེ་ནས་དགའ་ལྡན་དུ་དམ་པ་ཏོག་དཀར་དུ་གྱུར་བ་དེ་
ཉིད་ལྷའི་རོལ་མོའི་སྒྲ་ལས་ཛམྦུའི་ལྷུམས་སུ་ཞུགས། མཆུ་ཟླ་བ་ལ་སྐུ་བལྟམས།
དགུང་ལོ་སོ་དྲུག་བཞེས་པ་ན་མངོན་པར་རྫོགས་པར་སངས་རྒྱས་ཏེ་བླ་ན་མེད་
པའི་ཆོས་ཀྱི་འཁོར་ལོ་རིམ་པ་གསུམ་དུ་སྐོར་བ་སོགས་དག་དང་མ་དག་པའི་འགྲོ་
བ་དཔག་ཏུ་མེད་པའི་རྒྱུད་སྨིན་ཅིང་གྲོལ་བར་མཛད་པའི་མཐར། རྟག་འཛིན་
ཅན་གྱི་གདུལ་བྱ་རྣམས་འདུལ་བའི་སླད་དུ་གཟུགས་སྐུ་རགས་པ་མྱ་ངན་ལས་
འདའ་བའི་ཚུལ་བསྟན་ཏོ། །
༩ སྟོན་པ་ཐུགས་རྗེ་ཅན་གྱིས་དང་བོར་སེམས་བསྐྱེད་ཚུལ་ཇི་འདྲ་ཡིན།
ལན། བདག་ཅག་གི་སྟོན་པ་མཉམ་མེད་དེ་ཉིད་རྫ་མཁན་གྱི་ཁྱེའུ་སྣང་
བྱེད་དུ་གྱུར་བའི་ཚེ་དེ་བཞིན་གཤེགས་པ་ཤཱཀྱ་ཐུབ་པ་ཆེན་པོ་ལ། ཁམ་སའི་
བུམ་པ་གཅིག མགྲོན་བུ་ལྔ། མཆིལ་ལྷམ་ཟུང་གཅིག གདུགས་གཅིག་རྣམས་
ཕུལ་ཏེ། དེ་བཞིན་གཤེགས་པ་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་ཚད་
དང་ཞིང་ཁམས་དང་། །དེ་བཞིན་མཚན་མཆོག་བཟང་བོ་ཅི་འདྲ་བ། །དེ་འདྲ་
ཁོ་ནར་བདག་ཀྱང་འགྱུར་བར་ཤོག །ཅེས་སྨོན་ལམ་བཏབ་སྟེ་སེམས་བསྐྱེད་
པར་གསུངས་སོ། །
༡༠ བར་དུ་ཚོགས་བསགས་ཚུལ་གང་འདྲ་ཡིན།
ལན། དེ་ཡང་སྔོན་སྟོན་པ་ཐུགས་རྗེ་ཆེན་པོ་དང་ལྡན་པ་འདི་ཉིད་རྒྱལ་

བའི་སྲས་གཞོན་ནུ་བརྩོན་འགྲུས་སྤྱོད་ཅེས་བྱ་བར་གྱུར་བའི་ཚེ། དེ་བཞིན་
གཤེགས་པ་ཕུང་བོ་ཆེན་པོ་འཇིག་རྟེན་དུ་བྱོན་པ་ལ་བསྙེན་བཀུར་ཞིང་དགེ་
བའི་རྩ་བ་བསྐྲུན་པ་ནས་བརྩམས་ཏེ། བསྐལ་བ་གྲངས་མེད་པ་གཅིག་ཏུ་ཚོགས་
བསགས་པས་ས་དང་བོ་ཐོབ་པར་གྱུར་ཏོ། །
དེ་ཡང་གྲོང་ཁྱེར་འཛམ་བུ་ཆུ་བོའི་གསེར་དུ་རྒྱལ་བོ་མཛེས་པར་སྣང་བའི་སྣ་
ཆེན་པོ། ཚོང་དཔོན་ཤེས་རབ་བཟང་དུ་གྱུར་བའི་ཚེ། དེ་བཞིན་གཤེགས་པ་
དཀོན་མཆོག་ཡན་ལག་རྟེན་དུ་བྱོན་པ་ལ་བསྙེན་བཀུར་ཞིང་རྗེས་སུ་བསྟན་པ་
ནས་བཟུང་སྟེ། གྲངས་མེད་པ་གཅིག་ཏུ་ཚོགས་བསགས་པས་ས་བདུན་པ་ནོན་
པར་གྱུར་རོ། །དེ་ནས་བྲམ་ཟེ་ཁྱེའུ་སྤྲིན་ཞེས་བྱ་བར་གྱུར་བ་ན། དེ་བཞིན་གཤེགས་
པ་མར་མེ་མཛད་འཇིག་རྟེན་དུ་བྱོན་པ་ལ། མེ་ཏོག་ཨུཏྤལ་ལས་མཆོད་ཅིང་
ཀྲིཥྞས་རའི་པགས་པ་དང་། རལ་བ་གསེར་གྱི་མདོག་ཅན་གདན་དུ་བཏང་ནས་
བསྙེན་བཀུར་བ་ནས་བཟུང་སྟེ། གྲངས་མེད་གཅིག་ཏུ་ཚོགས་བསགས་པས།
ས་བརྒྱད་པ་ནས་བཅུའི་བར་ཐོབ་པས་ས་བཅུ་རྫོཊ་སོ། །ཞེས་བྱང་ཆུབ་སེམས་
དཔའི་སྡེ་སྣོད་ལས་གསུངས་པ་ལྟར་རོ། །
༡༡ ཐ་མར་སངས་རྒྱས་པའི་མཛད་པ་ལ་གང་དག་ཡོད།
ལན། རྒྱུད་བླ་མ་ལས། སྐྱེ་བ་མངོན་པར་སྐྱེ་བ་དང་། །དགའ་ལྡན་གནས་
ནས་འཕོ་བ་དང་། །ལྷུམས་སུ་ཞུགས་དང་བལྟམས་པ་དང༌། །བཟོ་ཡི་གནས་
ལ་མཁས་པ་དང་། །བཙུན་མོའི་འཁོར་དགྱེས་རོལ་བ་དང་། །ངེས་འབྱུང་
དཀའ་བ་སྤྱོད་པ་དང་། །བྱང་ཆུབ་སྙིང་བོར་གཤེགས་པ་དང་། །བདུད་སྡེ་
འཇོམས་དང་རྫོགས་པར་ཞི། །བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་

པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་ཇི་
སྲིད་གནས་པར་སྟོན། །ཞེས་གསུངས་པ་ལྟར་རོ།
༡༢མཛད་པ་པོ་མཉམ་མེད་ཇོ་བོ་ཆེན་པོའི་ཆེ་བ་ལ་ཅི་ཙམ་ཡོད་ལགས།
ལན། རིགས་ཕུན་སུམ་ཚོགས་པར་སྐྱེ་བ་བཞེས་པའི་ཚུལ། རྟེན་དེ་ལ་
ཡོན་ཏན་བརྙེས་པའི་ཚུལ།
དང་གསུམ་མོ། །
བརྙེས་ནས་བསྟན་པ་ལ་བྱ་བ་མཛད་པའི་ཚུལ་
༡༣ དག་པ་གསུམ་གྱི་སྒོ་ནས་ཆོས་འཆད་པར་བཞེད་ལ་ཞེས་གསུངས་
པའི་དག་པ་གསུམ་གང་དག་ཡིན།
ལན། སློབ་དཔོན་གྱི་ངག་དག་པ། སློབ་མའི་རྒྱུད་དག་པ། བཤད་བྱའི་
ཆོས་དག་པ་སྟེ་གསུམ་མོ། །
༡༤ རིགས་ཕུན་སུམ་ཚོགས་པར་སྐྱེ་བ་བཞེས་ཚུལ་གང་འདྲ་ཡིན།
ལན། བསྟོད་པ་བརྒྱད་ཅུ་བ་ལས། ཤར་ཕྱོཊ་ཟ་ཧོར་ཡུལ་མཆོག་ན། །དེ་ན་
གྲོང་ཁྱེར་ཆེན་པོ་ཡོད། །བི་ཀྲ་མ་ནི་པཱུ་ར་ཡིན། །དེ་ཡི་དབུས་ན་རྒྱལ་བོའི་ཁབ༎
ཕོ་བྲང་ཤིན་ཏུ་ཡངས་པ་ཡོད། །གསེར་གྱི་རྒྱལ་མཚན་ཅན་ཞེས་བྱ། །ལོངས་
སྤྱོད་མངའ་ཐང་འབྱོར་བ་ནི། །རྒྱ་ནག་སྟོང་ཁུན་རྒྱལ་བོ་འདྲ། །ཡུལ་དེའི་རྒྱལ་
བོ་དགེ་བའི་དཔལ། །བཙུན་མོ་དཔལ་མོ་འོད་ཟེར་ཅན། །ཡབ་ཡུམ་གཉིས་ལ་
སྲས་གསུམ་མངའ། །པདྨའི་སྙིང་དང་ཟླ་བའི་སྙིང་། །དཔལ་གྱི་སྙིང་བོ་ཞེས་
བྱའོ༑ ༑རྒྱལ་བུ་པདྨའི་སྙིང་བོ་ལ། །བཙུན་མོ་ལྔ་ཡོད་སྲས་ནི་དགུ །སྲས་ཀྱི་ཐུ་
བོ་བསོད་ནམས་དཔལ། །ད་ལྟའི་དུས་ན་མཁས་པ་ཆེ། །དྷ་ན་ཤྲཱི་ཞེས་བྱར་གྲགས། །
ཆུང་བ་དཔལ་གྱི་སྙིང་བོ་ནི། །དགེ་སློང་བིདྱཱ་ཙནྡྲ་ཡིན། །འབྲིང་བོ་ཟླ་བའི་སྙིང་

བོ་ནི། །ད་ལྟ་བླ་མ་རྗེ་བཙུན་ཡིན། །ཞེས་གསུངས་པ་ལྟར་རོ། །
༡༥ ཡོན་ཏན་བརྙེས་ཚུལ་ལ་གཉིས་གང་ཡིན།
ལན། མང་དུ་མཁྱེན་པ་ལུང་གི་ཡོན་ཏན་བརྙེས་ཚུལ་དང་། ཚུལ་བཞིན་
སྒྲུབ་པ་རྟོགས་པའི་ཡོན་ཏན་བརྙེས་ཚུལ་ལོ། །
༡༦ མང་དུ་མཁྱེན་པ་ལུང་གི་ཡོན་ཏན་བརྙེས་ཚུལ་གང་འདྲ་ཡིན།
ལན། བསྟོད་པ་ལས། ལོ་ནི་ཉི་ཤུ་རྩ་གཅིག་ན། །སྒྱུ་རྩལ་དྲུག་ཅུ་རྩ་བཞི་དང་། །
བཟོ་ཡི་གནས་ནི་ཐམས་ཅད་དང་། །ལེགས་པ་སྦྱར་བའི་སྐད་དང་ནི། །ཚད་
མ་ཀུན་ལ་མཁས་པ་ལགས། །ཞེས་གསུངས་པ་ལྟར་རོ། །
༡༧ རྟོགས་པའི་ཡོན་ཏན་བརྙེས་ཚུལ་གང་འདྲ་ཡིན།
ལན། བསླབ་གསུམ་གྱི་ཡོན་ཏན་རྒྱུད་ལ་ལྡན་པ་དེའོ། །
༡༨ ལྷག་པ་ཚུལ་ཁྲིམས་ཀྱི་བསླབ་པ་དང་ལྡན་ཚུལ་གསུམ་ལས་དང་བོ་
ལྡན་ཚུལ་གང་འདྲ་ཡིན།
ལན། བསྟོད་པ་ལས། ཁྱོད་ནི་ཉན་ཐོས་ཐེག་པའི་སྒོར་ཞུགས་ནས། །ཚུལ་
ཁྲིམས་གཡག་རྔ་བཞིན་དུ་སྲུང་མཛད་ཅིང་། །ཚངས་སྤྱོད་དཔལ་དང་ལྡན་པའི་
དགེ་སློང་མཆོག །གནས་བརྟན་འདུལ་བ་འཛིན་ཞེས་གསུངས་པ་ལྟར་རོ། །
༡༩གཉིས་པ་བྱང་ཆུབ་སེམས་དཔའི་སྡོམ་པ་དང་ལྡན་ཚུལ་གང་འདྲ་ཡིན།
ལན། བསྟོད་པ་ལས། ཁྱོད་ནི་ཕ་རོལ་ཕྱིན་པའི་སྒོར་ཞུགས་ནས། །ལྷག་
པའི་བསམ་པ་རྣམ་པར་དག་གྱུར་ཅིང༌། །བྱང་ཆུབ་ཐུགས་ཀྱིས་འགྲོ་རྣམས་
མི་གཏོང་བ། །བློ་ལྡན་སྙིང་རྗེ་ཅན་། །ཞེས་གསུངས་པ་ལྟར་རོ། །
༢༠ རྡོ་རྗེ་ཐེག་པའི་སྡོམ་པ་དང་ལྡན་ཚུལ་གང་འདྲ་ཡིན།

ལན། བསྟོད་པ་ལས། ཁྱོད་ནི་རྡོ་རྗེའི་ཐེག་པའི་སྒོར་ཞུགས་ནས། །རང་
ལྷར་གཟིགས་ཤིང་རྡོ་རྗེའི་ཐུགས་དང་ལྡན། །རྣལ་འབྱོར་དབང་ཕྱུག་ཨ་ཝ་དྷུ་
ཏཱི་བ། །སྦས་པའི་བརྟུལ་ཞུགས་མཛད་། །ཞེས་པ་གསུངས་ལྟར་རོ།
༢༡ ལྷག་པ་ཏིང་ངེ་འཛིན་གྱི་བསླབ་པ་དང་ལྡན་པ་ལ་གཉིས་ནི་གང་
དག་ཡིན།
ལན། ཐུན་མོང་བ་ཞི་གནས་ཀྱི་སྒོ་ནས་སེམས་ལས་སུ་རུང་བ་དང་ཐུན་
མོང་མ་ཡིན་པ་ཏིང་ངེ་འཛིན་གྱི་བསླབ་པ་དང་ལྡན་པའོ། །
༢༢ ལྷག་པ་ཤེས་རབ་ཀྱི་བསླབ་པ་དང་ལྡན་པ་གཉིས་ནི་གང་དག་ཡིན།
ལན། ཐུན་མོང་བ་ཞི་ལྷག་ཟུང་དུ་འབྲེལ་བའི་ལྷག་མཐོང་གི་ཏིང་ངེ་འཛིན་
དང་། ཐུན་མོང་མ་ཡིན་པ་རྫོགས་རིམ་པའི་ཏིང་ངེ་འཛིན་ཁྱད་པར་ཅན་བརྙེས་
པའོ། །
༢༣ སངས་རྒྱས་ཀྱི་བསྟན་པ་ལ་བྱ་བ་མཛད་ཚུལ་ལ་གང་དག་ཡོད།
ལན། རྒྱ་གར་དུ་མཛད་ཚུལ་དང་བོད་དུ་མཛད་ཚུལ་ཏེ་གཉིས་སོ། །
༢༤ གཞུང་དེའི་གདམས་ངག་གི་ཆེ་བ་བཞི་གང་དག་ཡིན།
ལན། བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ། གསུང་རབ་
ཐམས་ཅད་གདམས་ངག་ཏུ་འཆར་བའི་ཆེ་བ། རྒྱལ་བའི་དགོངས་པ་བདེ་བླག་
ཏུ་རྙེད་པའི་ཆེ་བ། ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བའོ། །
༢༥ བྱང་ཆུབ་ལམ་སྒྲོན་དང་ལམ་རིམ་གྱི་གདམས་ངག་གི་ཆེ་བ་ཇི་འདྲ་
ཡིན༑
ལན། མདོ་སྔགས་གཉིས་ཀའི་གནད་འདུས་ནས་སྟོན་པས་བརྗོད་བྱ་

ཡོངས་སུ་རྫོགས་པ། སེམས་འདུལ་བའི་རིམ་པ་གཙོ་བོར་བྱས་པས་ལག་ཏུ་བླང་
བདེ་བ། ཤིང་རྟ་ཆེན་པོ་གཉིས་ཀྱི་ལུགས་ལ་མཁས་པའི་བླ་མ་གསེར་གླིང་བ་
དང་རིག་པའི་ཁུ་བྱུག་ཆུང་བ་གཉིས་ཀྱི་གདམས་པས་བརྒྱན་པས་གཞན་ལས་
ཁྱད་དུ་འཕགས་པའི་ཆེ་བའོ། །
༢༦ བསྟན་པ་ཐམས་ཅད་འགལ་མེད་དུ་རྟོགས་ཚུལ་ཇི་ལྟར་ལགས།
ལན། ལམ་རིམ་ཚིགས་བཅད་མ་ལས། ཆོས་ཀྱི་ཆེ་བ་གདམས་པའི་རྒྱལ་
བོ་འདིས། །ཐེག་གསུམ་སྤངས་རྟོགས་རིགས་ཀུན་གང་ཟག་གཅིག །འཚང་
རྒྱའི་ལམ་དུ་གོ་བར་བྱེད་པས་ན། །བསྟན་པ་ཐམས་ཅད་འགལ་མེད་རྟོགས་
པར་འགྱུར། །ཞེས་གསུངས་པ་ལྟར་རོ། །
༢༧ གསུང་རབ་ཐམས་ཅད་གདམས་ངག་ཏུ་འཆར་ཚུལ་གང་འདྲ་ཡིན།
ལན། ལམ་རིམ་ཚིགས་བཅད་མ་ལས། དགེ་བའི་བཤེས་གཉེན་བསྟེན་ཚུལ་
ནས་བཟུང་སྟེ། །ཞི་ལྷག་བར་རྣམས་གསུང་རབ་ཇི་བཞིན་དུ། །དཔྱད་སྒོམ་
འཇོག་སྒོམ་གང་འཚམ་གྱིས་འཁྲིད་པས། །གསུང་རབ་ཐམས་ཅད་གདམས་པའི་
མཆོག་ཏུ་འགྱུར། །ཞེས་གསུངས་པ་ལྟར་རོ། །
༢༨ རྒྱལ་བའི་དགོངས་པ་བདེ་བླག་ཏུ་རྙེད་ཚུལ་ཇི་འདྲ་ཡིན།
ལན། ལམ་རིམ་ཚིགས་བཅད་མ་ལས། རྒྱལ་བའི་གསུང་རབ་དགོངས་འགྲེལ་
བཅས་པ་ལ། །ཐོས་བསམ་བྱེད་པའི་ཚེགས་ལ་མི་ལྟོས་པར། །གནད་དོན་ཀུན་
ལ་ངེས་པ་བདེ་བླག་ཏུ། །སྟེར་བས་རྒྱལ་བའི་དགོངས་པ་བདེ་བླག་རྙེད། །ཞེས་
གསུངས་པ་ལྟར་རོ། །
༢༩ ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བ་ཇི་ལྟར་ལགས།

ལན། ལམ་རིམ་ཚིགས་བཅད་མ་ལས། ལེགས་གསུང་ཐམས་ཅད་འཚང་
རྒྱའི་ཐབས་ཉིད་དུ། །གོ་བར་བྱེད་པས་བཀའ་ལ་བཟང་ངན་དང་། །བླང་དང་
དོར་བྱར་འབྱེད་པ་སྤོང་བས་ན། །ཉེས་སྤྱོད་ཆེན་པོའང་རང་འགགས་ཉིད་དུ་
འགྱུར། །ཞེས་གསུངས་པ་ལྟར་རོ།
༣༠ ཆོས་ལ་ཉན་བཤད་ཇི་ལྟར་བྱ་བ་ལ་གསུམ་ནི་གང་དག་ཡིན།
ལན། ཉན་པའི་ཚུལ་དང་། བཤད་པའི་ཚུལ་དང་། མཇུག་ཏུ་ཐུན་མོང་དུ་
བྱ་བའི་ཚུལ་ལོ། །
༣༡ ཉན་ཚུལ་དངོས་ལ་གང་དག་ཡོད།
ལན། ཆོས་ཐོས་པའི་ཕན་ཡོན་བསམ་པ། ཆོས་དང་ཆོས་སྨྲ་བ་ལ་རིམ་གྲོ་
བསྐྱེད་པ། ཉན་པའི་ཚུལ་དངོས་སོ། །
༣༢ སྣོད་ཀྱི་སྐྱོན་གསུམ་སྤོང་ཞེས་གསུངས་པའི་སྐྱོན་གསུམ་གང་དག་ཡིན།
ལན། སྣོད་ཁ་སྦུབ་པ་ལྟ་བུའི་ཆོས་འཆད་པའི་གྲྭར་བསྡད་ཀྱང་རྣ་བ་ལེགས་
པར་མི་གཏོད་པ། ཁ་གྱེན་དུ་བཟེད་ཀྱང་མི་གཙང་བས་སྦགས་པ་ལྟ་བུའི་རྣ་བ་
གཏད་ཀྱང་ལོག་པར་བཟུང་བའམ་ཀུན་སློང་སྐྱོན་ཆགས་པ། གཙང་དུ་ཟིན་
ཀྱང་ཞབས་བརྡོལ་བ་ལྟ་བུའི་ཉན་པའི་དུས་སུ་བཟུང་བའི་ཚིག་དང་དོན་རྣམས་
བརྟན་པར་མ་བྱས་པར་བརྗེད་པ་ལ་སོགས་པས་ཉམས་པར་བྱས་པའོ། །
༣༣ འདུ་ཤེས་དྲུག་བསྟེན་ཅེས་གསུངས་པའི་འདུ་ཤེས་དྲུག་གང་དག་ཡིན།
ལན། རང་ལ་ནད་པ་ལྟ་བུའི་འདུ་ཤེས། ཆོས་སྨྲ་བ་ལ་སྨན་པ་ལྟ་བུའི་འདུ་
ཤེས༑ རྗེས་སུ་བསྟན་པ་ལ་སྨན་གྱི་འདུ་ཤེས། ནན་ཏན་དུ་ཉམས་སུ་བླང་བ་ལ་
ནད་འཚོ་བའི་འདུ་ཤེས། དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས།

ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས་བསྐྱེད་པའོ། །
༣༤ བྱང་ས་ནས་གསུངས་པའི་འདུ་ཤེས་ལྔའི་སྒོ་ནས་ཆོས་ཐོས་པའི་ཕན་
ཡོན་བསམ་ཞེས་པའི་འདུ་ཤེས་ལྔ་གང་དག་ཡིན།
ལན། སངས་རྒྱས་འབྱུང་བ་བརྒྱ་ལམ་ན་ཡིན་ཞིང་དེའི་ཆོས་ཀྱང་དེ་དང་
འདྲ་བས་དཀོན་པའི་དོན་གྱིས་རིན་པོ་ཆེའི་འདུ་ཤེས། འཕྲལ་འཕྲལ་དུ་ལྷག་
ཅིག་སྐྱེས་པའི་ཤེས་རབ་ཇེ་ཆེར་སྐྱེད་པས་མིག་གི་འདུ་ཤེས། ཤེས་རབ་ཀྱི་མིག་
བྱིན་པ་དེས་ཇི་ལྟ་བ་དང་ཇི་སྙེད་པ་རྣམས་མཐོང་བར་འགྱུར་བས་སྣང་བའི་འདུ་
ཤེས༑ མཐར་མྱ་ངན་ལས་འདས་པ་དང་བྱང་ཆུབ་ཆེན་པོའི་འབྲས་བུ་སྟེར་
བས་ཕན་ཡོན་ཆེ་བའི་འདུ་ཤེས།ད་ལྟ་ནས་ཀྱང་དེ་གཉིས་ཀྱི་རྒྱུ་ཞི་གནས་དང་
ལྷག་མཐོང་གི་བདེ་བ་འཐོབ་པར་བྱེད་པས་ཁ་ན་མ་ཐོ་བ་མེད་པའི་འདུ་ཤེས་
དང་དྲུག་གོ །
༣༥ ཆོས་དང་ཆོས་སྨྲ་བ་ལ་རིམ་གྲོ་བསྐྱེད་ཚུལ་ཇི་ལྟར་ཡིན།
ལན། སའི་སྙིང་བོའི་མདོ་ལས། གཅིག་ཏུ་དད་ཅིང་གུས་པས་ཆོས་མཉན་
གྱི༑ ༑དེ་ལ་འཕྱ་ཞིང་སྐུར་བར་མི་བྱའོ། །ཆོས་སྨྲ་བ་ལ་མཆོདཔ་བྱ་བ་ནི། །
སངས་རྒྱས་འདྲ་བར་དེ་ལ་འདུ་ཤེས་བསྐྱེད། །ཞེས་གསུངས་པ་ལྟར་རོ། །
༣༦ སྣོད་ཀྱི་སྐྱོན་གསུམ་གྱི་གཉེན་པོར་མདོ་ལས་ཇི་ལྟར་གསུངས་སམ།
ལན། མདོ་ལས།ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་ཅེས་ཚིག་
གསུམ་གསུངས་སོ། །
༣༧ ནན་ཏན་ལ་ནི་ནད་སེལ་བའི་འདུ་ཤེས་བསྐྱེད་པར་བྱའོ་ཞེས་
གསུངས་པའི་ནན་ཏན་ནི་གང་འདྲ་ཡིན།

ལན། དགེ་བའི་བཤེས་གཉེན་གྱིས་གདམས་པའི་བླང་དོར་གྱི་གནས་
རྣམས་རང་རྒྱུད་ལ་སྦྱོར་བ་དང་ལག་ལེན་དུ་བཏབ་པའི་དོན་ནོ། །
༣༨ ཆོས་བཤད་པའི་ཚུལ་ལ་ས་བཅད་ཇི་འདྲ་ཡོད།
ལན། ཆོས་བཤད་པའི་ཕན་ཡོན་བསམ་པ། སྟོན་པ་དང་ཆོས་ལ་རིམ་གྲོ་
བསྐྱེད་པ། བསམ་པ་དང་སྦྱོར་བ་ཇི་ལྟ་བུས་བཤད་པ། ཡུལ་གང་ལ་བཤད་
པ་དང་མི་བཤད་པའི་ཁྱད་པ་དང་བཞིའོ། །
༣༩ ཆོས་བཤད་པའི་ཕན་ཡོན་བསམ་ཚུལ་གང་འདྲ་ཡིན།
ལན། ལམ་རིམ་ཚིགས་མ་ལས། ཁྱིམ་པས་ཟང་ཟིང་དཔག་མེད་བྱིན་པ་
བས༑ ༑རབ་ཏུ་བྱུང་བས་ཚིགས་བཅད་གཅིག་ཙམ་ཞིག །སྦྱིན་པ་བསོད་ནམས་
ཆེ་བར་གསུངས་པ་སོགས། །ཆོས་སྦྱིན་རྣམ་པར་དག་པའི་ཕན་ཡོན་བསམ། །
ཞེས་གསུངས་པ་ལྟར་རོ།
༤༠ བསམ་པ་དང་སྦྱོར་བ་ཇི་ལྟར་བུས་བཤད་པ་ཞེས་པའི་བསམ་པ་
གང་འདྲ་ཡིན།
ལན། ལམ་རིམ་ཚིགས་མ་ལས། འདུ་ཤེས་ལྔ་བསྐྱེད་འཁོར་ལ་བྱམས་པ་
བསྒོམ། །ཕྲག་དོག་ལེ་ལོ་འཆད་པས་ངལ་བ་དང་། །བདག་ཉིད་སྒྲོགས་ཤིང་
གཞན་སྐྱོན་གླེང་བ་དང་། །དཔེ་འཁྱུད་བྱེད་དང་ཟས་གོས་ལ་སོགས་པའི། །
ཟང་ཟིང་དག་ལ་བལྟ་བ་སྤངས་ནས་ནི། །རང་དང་གཞན་གྱིས་སངས་རྒྱས་
ཐོབ་ཕྱིར་དུ། །བསྟན་པའི་བསོད་ནམས་གང་དེ་བདག་ཉིད་ཀྱི། །བདེ་བའི་ཡོ་
བྱད་སྙམ་དུ་བསམ་པར་བྱ། །ཞེས་གསུངས་པ་ལྟར་རོ། །

གདམས་པ་དངོས་ཀྱི་སློབ་མ་ཇི་ལྟར་བཀྲི་བའི་རིམ་པ་ལས་
བཏོན་པའི་དྲི་བ་དྲིས་ལན།
༤༡ གདམས་པ་དངོས་ཀྱི་སློབ་མ་ཇི་ལྟར་བཀྲི་བའི་རིམ་པ་ལ་གཉིས་
གང་དག་ཡིན།
ལན། ལམ་གྱི་རྩ་བ་བཤེས་གཉེན་བསྟེན་པའི་ཚུལ་དང་། བསྟེན་ནས་བློ་ཇི་
ལྟར་སྦྱང་བའི་རིམ་པའོ།
༤༢ བཤེས་གཉེན་བསྟེན་ཚུལ་ལ་ས་བཅད་ཇི་འདྲ་ཡོད།
ལན། བསྟེན་བྱ་བཤེས་གཉེན་གྱི་མཚན་ཉིད། བསྟེན་བྱེད་སློབ་མའི་མཚན་
ཉིད། དེས་དེ་ཇི་ལྟར་བསྟེན་པའི་ཚུལ། བསྟེན་པའི་ཕན་ཡོན། མ་བསྟེན་པའི་
ཉེས་དམིགས། དེ་དག་གི་དོན་བསྡུ་བ་དང་དྲུག་གོ །
༤༣ དེ་དག་གི་ནང་ནས་གཙོ་བོ་གང་ཡིན།
ལན། དེས་དེ་ཇི་ལྟར་བསྟེན་པའི་ཚུལ་ལོ། །
༤༤ མཛའ་བཤེས་ཀྱི་ཚོམས་ལས་བླ་མ་ནི་སློབ་མ་ལས་དམན་པ་དང་
མཉམ་པས་མི་ཡོང་བ་ལ་གང་འདྲ་གསུངས་ཡོད་ལགས།
ལན། མཛའ་བཤེས་ཀྱི་ཚོམས་ལས། དམན་པ་བསྟེན་པས་མི་དག་ཉམས་
འགྱུར་ཞིང་། །ཐད་ཀར་བབ་པ་བསྟེན་པས་སོ་ན་གནས། །གཙོ་བོ་བསྟེན་པས་
དམ་པ་འཐོབ་འགྱུར་བ། །དེ་ཕྱིར་བདག་གིས་གཙོ་གྱུར་བསྟེན་པར་བྱ། །ཞེས་
གསུངས་སོ། །
༤༥ པོ་ཏོ་པས་བཤེས་གཉེན་གྱི་ཡོན་ཏན་ལས་གཙོ་བོ་ལྔ་གསུངས་པ་
གང་དག་ལགས་སམ།

ལན། བསླབ་པ་གསུམ་དང་དེ་ཉིད་རྟོགས་པ་དང་སྙིང་བརྩེ་བ་ལྔ་གཙོ་བོ་
ཡིན་པར་གསུངས་སོ། །
༤༦ སློབ་མའི་མཚན་ཉིད་ལ་བཞི་བརྒྱ་བར་གང་དག་གསུངས་པ་དང་།
འགྲེལ་བར་དེའི་སྟེང་གང་དག་བསྣན་པ་ཡིན་ནམ།
ལན། བཞི་བརྒྱ་བར། གཟུར་གནས་བློ་ལྡན་དོན་གཉེར་བ། ཉན་པོ་སྣོད་
ཅེས་བྱ་བར་བརྗོད། །ཅེས་བློ་གཟུ་བོར་གནས་པ་དང་། བློ་གྲོས་དང་ལྡན་པ།
དོན་གཉེར་ཆེ་བ་གསུམ་གསུངས་པ་དང་། འགྲེལ་བར། དེའི་སྟེང་དུ་ཆོས་དང་
ཆོས་སྨྲ་བ་གུས་པ་དང་། ཡིད་ལེགས་པར་གཏོད་པ་གཉིས་བསྣན་ཏེ་ལྔར་གསུངས་
སོ། །
༤༧ དེས་དེ་ཇི་ལྟར་བསྟེན་པའི་ཚུལ་ལ་གཉིས་ཞེས་པའི་གཉིས་གང་
དག་ཡིན།
ལན། བསམ་པས་བསྟེན་ཚུལ་དང་སྦྱོར་བས་བསྟེན་ཚུལ་ལོ། །
༤༨ སྡོང་བོ་བཀོད་པ་ལས་སེམས་དགུའི་སྒོ་ནས་བསྟེན་པའི་བསམ་
པ་སྤྱིར་བསྟན་པ་ཞེས་གསུངས་པའི་སེམས་དགུ་བོ་གང་དག་ཡིན།
ལན། བུ་མཛངས་པ་ལྟ་བུའི་སེམས། རྡོ་རྗེ་ལྟ་བུའི་སེམས། ས་ལྟ་བུའི་
སེམས། ཁོར་ཡུག་གི་རི་ལྟ་བུའི་སེམས། འཇིག་རྟེན་གྱི་བྲན་ལྟ་བུའི་སེམས།
ཕྱག་དར་བ་ལྟ་བུའི་སེམས། ཐེག་པ་ལྟ་བུའི་སེམས། ཁྱི་ལྟ་བུའི་སེམས། གྲུ་ལྟ་
བུའི་སེམས་དང་བཅས་སོ། །
༤༩ གཉིས་པ་རྩ་བ་དད་པ་སྦྱང་བའི་ཚུལ་ཇི་འདྲ་ཡིན།
ལན། དཀོན་མཆོག་ཏ་ལ་ལའི་གཟུངས་ལས། དད་པ་སྔོན་འགྲོ་མ་ལྟར་སྐྱེད་

པ་སྟེ། །ཡོན་ཏན་ཐམས་ཅད་སྲུང་ཞིང་འཕེལ་བར་བྱེད། །དོགས་པ་སེལ་ཞིང་
ཆུ་བོ་རྣམས་ལས་སྒྲོལ། །དད་པ་བདེ་ལེགས་གྲོང་ཁྱེར་མཚོན་བྱེད་ཡིན། །དད་
པ་རྙོག་པ་མེད་ཅིང་སེམས་དང་བྱེད། །ང་རྒྱལ་སྤོང་ཞིང་གུས་པའི་རྩ་བ་ཡིན། །
དད་པ་ནོར་དང་གཏེར་དང་རྐང་བའི་མཆོག །ལག་པ་བཞིན་དུ་དགེ་སྡུད་རྩ་བ་
ཡིན༑ ༑ཞེས་དང་། མཉམ་མེད་ཇོ་བོ་ཆེན་པོ་ལ། ཨ་ཏི་ཤ་གདམས་ངག་ཞུ་
ཞེས་སྐད་ཆེན་པོས་ཞུས་པ་ན། ཧེ་ཧེ་ཁོ་བོ་ལ་རྣ་བ་ཏ་བཟང་བོ་བཟང་བོ་
བདོག་སྟེ་མན་ངག་བྱ་བ་དད་པ་ཡིན་དད་པ་དད་པ་གསུངས་པ་ལྟར་རོ། །
༥༠ གསུམ་པ་བཀའ་དྲིན་རྗེས་སུ་དྲན་ཚུལ་གང་འདྲ་ཡིན།
ལན། མདོར་དྲིལ་ན་བདག་གི་རྒྱུད་ལ་ཡོན་ཏན་སྣ་རེ་ཙམ་སྐྱེས་པ་ནས་
བཟུང་སྟེ། སངས་རྒྱས་ཀྱི་སའི་བར་གྱི་ཡོན་ཏན་ཐམས་ཅད་བླ་མ་ཁོ་ནའི་དྲིན་
ཡིན་པས་མིག་ནས་མཆི་མ་བྱུང་བ་དང་། ལུས་ཀྱི་བ་སྤུ་གཡོ་འགུལ་མ་བྱས་ཀྱི་
བར་དུ་ཡང་ཡང་བསམ་ནས་བཀའ་དྲིན་དྲན་དགོས་པ་དེ་ཡིན་ལ། རྒྱས་པར་
བྱེད་ན་ཆོས་བཅུ་བ་དང་སྡོང་བོ་བཀོད་པ་ལས་གསུངས་པ་ལྟར་རོ།
༥༡ འདུ་ཤེས་བདུན་གྱི་སྒོ་ནས་བཀའ་དྲིན་རྗེས་སུ་དྲན་ཞེས་པའི་འདུ་
ཤེས་བདུན་གང་དག་ཡིན།
ལན། ཆོས་བཅུ་བ་ལས། བདག་ཡུན་རིང་དུ་འཁོར་བར་འཁྱམས་པ་
འཚོལ་བར་བྱེད་པ་དང་། བདག་ཡུན་རིང་དུ་གཏི་མུག་གིས་བསྒྲིབས་ཤིང་
གཉིད་ལོག་པའི་སད་བྱེད་དང་། བདག་སྲིད་པའི་རྒྱ་མཚོའི་ནང་དུ་བྱིང་བའི་
འབྱིན་བྱེད་དང་། བདག་ལམ་ངན་པར་ཞུགས་པ་ལ་ལམ་བཟང་བོ་སྟོན་བྱེད་
དང་༑ བདག་སྲིད་པའི་བཙོན་རར་བཅིངས་པ་འགྲོལ་བྱེད་དང་། བདག་ཡུན་

རིང་བོར་ནད་ཀྱིས་ཉན་ཐག་པའི་སྨན་པ། བདག་འདོད་ཆགས་ལ་སོགས་པའི་
མེས་ཀུན་ཏུ་འབར་བ་ཞི་བར་བྱེད་པའི་ཆར་སྤྲིན་གྱི་འདུ་ཤེས་བསྐྱེད་དོ། །
ཞེས་གསུངས་པ་ལྟར་རོ། །
༥༢ གཉིས་པ་སྦྱོར་བའི་བསྟེན་ཚུལ་གང་འདྲ་ཡིན།
ལན། བླ་མ་ལྔ་བཅུ་བ་ལས། འདིར་མང་སྨོས་པ་ཅི་ཞིག་དགོས། །
བླ་མ་དགྱེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་བ་ནི། །དེ་དང་དེ་
ལ་འབད་དེ་བརྟག །ཅེས་གསུངས་པ་ལྟར་བླ་མ་མཉེས་པར་བྱེད་པའི་ཐབས་
སྒོ་དུ་མ་ནས་བསྒྲུབ་ཅིང་། མི་མཉེས་པར་བྱེད་པ་རྣམ་པ་ཀུན་ཏུ་སྤང་བ་ལ་བློའི་
རྩལ་ཅི་ཡོད་ཀྱིས་འབད་པ་བྱའོ།
༥༣ མདོ་སྡེ་རྒྱན་ལས། དེ་ཆོས་བགོ་སྐལ་ལ་སྤྱོད་སོགས་ཀྱི་དོན་ཇི་ལྟར་
འགྲེལ།
ལན། བླ་མ་དེ་ཡི་ཟབ་རྒྱས་ཆོས་ཀྱི་བགོ་སྐལ་ལ་ལོངས་སྤྱོད་པས་རང་ཉིད་
ཡོན་ཏན་དང་ལྡན་པར་བྱ་བའི་ཕྱིར་དུ། དགེ་བའི་བཤེས་གཉེན་དེ་རབ་ཏུ་
གུས་པའི་སྒོ་ནས་བསྟེན་པར་བྱེད་པ་ཡིན་གྱི་ཟང་ཟིང་གི་བགོ་སྐལ་ལ་ལོངས་
སྤྱོད་པས་ནོར་དང་ལྡན་པར་བྱ་བའི་ཕྱིར་བཤེས་གཉེན་དེ་བསྟེན་པ་མིན། ཞེས་
པའོ༑ ༑
༥༤ བཤེས་གཉེན་ཚུལ་བཞིན་བསྟེན་ན་ཕན་ཡོན་གང་འདྲ་འབྱུང་ངམ།
ལན། སངས་རྒྱས་ཀྱི་གོ་འཕང་ལ་ཉེ་བ་དང་། རྒྱལ་བ་རྣམས་དགྱེས་པ།
བཤེས་གཉེན་གྱིས་མི་ཕོངས་པ། ངན་འགྲོར་མི་ལྟུང་ཞིང་གནས་སྐབས་དང་
མཐར་ཐུག་གི་དོན་ཐམས་ཅད་འགྲུབ་པ།ལས་ངན་རྣམས་ཟད་པ་དང་། སངས་

རྒྱས་མང་བོར་མཆོད་པ་ལས་ལྷག་པའི་དགེ་རྩ་འབྱུང་བ་སོགས་ཕན་ཡོན་ཤིན་
ཏུ་ཆེ་བར་གསུངས་སོ། །
༥༥ དགེ་བའི་བཤེས་གཉེན་ཚུལ་བཞིན་དུ་མ་བསྟེན་པའི་ཉེས་དམིགས་
གང་ལགས།
ལན། ཚེ་འདི་ཕྱི་གཉིས་ཀར་བདེ་བས་ཕོངས་པ་དང་། ཡོན་ཏན་མ་སྐྱེས་
པ་རྣམས་མི་སྐྱེ་བ་དང་། སྐྱེས་པ་རྣམས་ཀྱང་ཉམས་ནས་འགྲོ་བ་སོགས་ཉེས་
དམིགས་ཆེ་སྟེ། བླ་མ་ལྔ་བཅུ་བ་ལས། ནམ་ཡང་སློབ་དཔོན་དག་གི་ནི། །ཀུན་
ཏུ་སེམས་དཀྲུགས་མི་བྱ་སྟེ། །གལ་ཏེ་རྨོངས་པས་བྱས་གྱུར་ན། །དམྱལ་བར་
ངེས་པར་འཚེད་པར་འགྱུར། ཞེས་གསུངས་སོ།
༥༦ བྱང་ཆུབ་སེམས་དཔའ་ནི་གྲོགས་ངན་པར་འཇིགས་པ་ལྟར་གླང་
ཆེ་མྱོས་པ་སོགས་ལ་མི་སྐྲག་པའི་རྒྱུ་མཚན་གང་ལགས།
ལན། གླང་བོ་ཆེ་མྱོས་པས་ཚེ་འདིའི་ལུས་རྟེན་ཙམ་འཇིག་པར་བྱེད་པ་
དང་གྲོགས་ངན་པས་དགེ་བ་དང་སེམས་རྣམ་པར་དག་པ་གཉིས་ཀ་འཇིག་
པར་བྱེད། སྔ་མས་ངན་སོང་དུ་བསྒྱུར་མི་ནུས་པ་དང་ཕྱི་མས་ངན་སོང་དུ་ངེས་
པར་བསྒྱུར་ནུས་པའི་རྒྱུ་མཚན་གྱིས་བྱང་ཆུབ་སེམས་དཔའ་རྣམས་གླང་བོ་ཆེ་
མྱོས་པར་འཕྲད་པ་ལས་གྲོགས་ངན་པར་འཕྲད་པ་ལ་འཇིགས་ཤིང་སྐྲག་གོ །
༥༧ སྡིག་ཅན་མི་དང་འགྲོགས་མི་བྱ། །གལ་ཏེ་སྡིག་པ་བྱེད་པ་དག
སྡིག་མི་བྱེད་པས་བསྟེན་ན་ཡང་། །སྡིག་པ་བྱེད་པར་དོགས་སྐྱེ་ཞིང་། །
མི་སྙན་པ་ཡང་འཕེལ་བར་འགྱུར། །ཞེས་པའི་ལུང་དོན་གང་ལགས།
ལན། ཕར་ཕྱིན་མཆན་ལས། ཚིག་རྐང་ཕྱི་མ་འདི་དང་སྦྱར་ན་སྡིག་ཅན་

རྐུན་མ་ལྟ་བུ་དང་འགྲོགས་པའི་ཉེས་དམིགས་ཀྱིས་མི་དེ་ལ་ཡང་གཞན་གྱིས་
འདིས་བརྐུས་སམ་སྙམ་པ་སྐྱེ་བ་ལ་བཤད་དགོས་ཤིང་། ཞེས་གསུངས་པ་ལྟར་
རོ༑ ༑
༥༨ སྐྱོང་ཚུལ་མདོར་བསྡུས་ཏེ་བསྟན་པ་ལ་གཉིས་གང་དག་ཡིན།
ལན། སྐྱོང་ཚུལ་དངོས་དང་། དེ་ལ་ལོག་རྟོག་དགག་པའོ།
༥༩ སྦྱོར་བའི་ཆོས་དྲུག་ནི་གང་དག་ཡིན།
ལན། ༡ གནས་ཁང་ཕྱི་དོར་བྱས་ཤིང་སྐུ་གསུང་ཐུགས་ཀྱི་རྟེན་ལེགས་
པར་དགྲམ་པ། ༢མཆོད་པ་གཡོ་མེད་ཅིང་བཀོད་པ་མཛེས་པར་བཤམས་པ།
༣ སྟན་བདེ་བར་སྤྱོད་ལམ་བག་ཡོད་པས་བཀོད་དེ་སྐྱབས་སེམས་རྒྱུད་དང་
འདྲེས་ངེས་བྱ་བ། ༤ ཚོགས་ཞིང་གསལ་གདབ་པ། ༥བསག་སྦྱང་གི་གནད་
བསྡུས་པའི་ཡན་ལག་བདུན་པ་འབུལ་བ། ༦མཎྚལ་ཕུལ་ཏེ་གསོལ་བ་གདབ་
པ་བཅས་སོ། །
༦༠ སྒོ་གསུམ་སོ་སོའི་ཕྱག་འཚལ་ཚུལ་ཇི་ལྟར་ཡིན།
ལན། ལུས་ཀྱི་ཕྱག་ནི་ཡུལ་རྣམས་ཀྱི་བཟང་བོའི་སྤྱོད་པ་ལ་དད་པའི་
སྟོབས་ཀྱིས་ཡན་ལག་ལྔ་ཕྱག་ལ་སོགས་པའི་ལུས་ཀྱི་ཕྱག་འཚལ་བ། ཡིད་ཀྱི་
ཕྱག་ནི་སངས་རྒྱས་བྱང་སེམས་དག་གི་ཡོན་ཏན་རྗེས་སུ་དྲན་ཅིང་མོས་པ་བསྐྱེད་
པ༑ ངག་གི་ཕྱག་ནི་ཡུལ་རྣམས་ཀྱི་ཡོན་ཏན་བསྔགས་པ་སྙན་པའི་དབྱངས་
ཀྱིས་བརྗོད་པའོ། །
༦༡ བླ་ན་ཡོད་པའི་མཆོད་པ་དང་བླ་ན་མེད་པའི་མཆོད་པ་གཉིས་ཀྱི་
ཁྱད་པར་གང་འདྲ་ཡིན།

ལན། བླ་ན་ཡོད་པའི་མཆོད་པ་ནི། མེ་ཏོག་འཕྲེང་བ་ལ་སོགས་པ་འཇིག་
རྟེན་པས་འབུལ་པའི་རྫས་ཀྱི་མཆོད་པ་ཡིན་ལ། བླ་ན་མེད་པའི་མཆོད་པ་ནི་
མི་ཕལ་བའི་སྤྱོད་ཡུལ་ལས་འདས་པའི་ས་མཐོན་པོ་ལ་གནས་པའི་བྱང་སེམས་
རྣམས་ཀྱིས་རྫུ་འཕྲུལ་གྱིས་བཟང་རྒུར་སྤྲུལ་བའི་མཆོད་པ་ཡིན་ནོ། །
༦༢ ཡན་ལག་བདུན་བསྡུ་བྱེད་གསུམ་གྱིས་བསྡུས་ཚུལ་གང་འདྲ་ལགས།
ལན། ཕྱག་དང་མཆོད་པ་དང་བསྐུལ་བ་དང་གསོལ་བ་གཏབ་པ་དང་རྗེས་
སུ་ཡི་རང་བ་ལྔ་ནི་མཐུན་རྐྱེན་ཚོགས་གསོག་པ་དང༌། བཤགས་པ་ནི་འགལ་
རྐྱེན་སྒྲིབ་པ་སྦྱོང་བ་དང་། ཡི་རང་གི་ཕྱོགས་གཅིག་དང་བསྔོ་བ་ནི་སྤེལ་ཞིང་
མི་ཟད་པར་བྱེད་པ་སྟེ་དེ་གསུམ་དུ་བསྡུས་པ་ཡིན་ནོ། །
༦༣ མཎྜལ་གྱི་ཁུངས་གང་འདྲ་ཡིན།
ལན། དཀོན་མཆོག་སྤྲིན། དམ་ཚིག་གསུམ་བཀོད་པའི་རྒྱལ་བོ། གསལ་
རྒྱལ་ལ་གདམས་པའི་མདོ། དཀྱིལ་འཁོར་ཆེན་པོའི་མདོ་སོགས་སོ། །
༦༤ མཎྜལ་གྱི་དབྱེ་བ་གང་དག་ཡིན།
ལན། བུམ་དབང་དང་འབྲེལ་བ་ཕྱིའི་མཎྜལ། གསང་དབང་དང་འབྲེལ་
བ་ནང་གི་མཎྜལ། ཤེར་དབང་དང་འབྲེལ་བའི་གསང་བའི་མཎྜལ། དབང་བཞི་
དང་འབྲེལ་བའི་དེ་ཁོ་ན་ཉིད་ཀྱི་མཎྜལ་ཏེ་བཞི་ཡོད་ལ། མཎྜལ་ཕྱི་མ་གསུམ་
ནི་སྔགས་ལ་གཏོགས་སོ། །
༦༥ མཎྜལ་གྱི་དབྱིབས་དང་རྒྱུ་ཇི་ལྟར་ལགས།
ལན། རབ་ཡིན་ན་གསེར་དང་དངུལ་ནས་བཟུང་སྟེ་ཟངས་མ་རྡོ་དང་ཤིང་
ལེབ་ཀྱི་བར་དུ་རུང་བ་བུ་སྟོན་དང་རྗེའི་བླ་མའི་རྣམ་ཐར་སོགས་ལས་ཤེས་ཤིང་།

དབྱིབས་ནི། ཟུར་གསུམ་། གྲུ་བཞི། ཟླ་གམ། ཟླུམ་པོ་བཅས་སོ།
༦༦ གསང་བའི་མཎྜལ་ཞེས་པ་ཇི་འདྲ་ཡིན།
ལན། པགས་པ་རབ་མཛེས་གསེར་གྱི་ས་གཞིའི་སྟེང་། །ཁྲག་ཆེནབདུད་
རྩིའི་ཆུ་ཡིས་ཆག་ཆག་བཏབ། །ཤ་ཁྲག་མེ་ཏོག་ཕང་ཕུང་ཚོམ་བུར་གྱུར། །ཡན་
ལག་རྣམས་ལས་གླིང་ཆེན་བཞི་དང་ནི། །ཉིང་ལག་གླིང་ཕྲན་བརྒྱད་དུ་གྱུར་བའི་
དབུས། །ཁོག་པ་རིན་ཆེན་རྡུལ་མང་བརྩེགས་པའི་རྩེར། །མགོ་བོ་རྣམ་པར་
རྒྱལ་བའི་ཁང་བཟང་མཛེས། །མིག་གཉིས་མུན་སེལ་ཉི་མ་ཟླ་བ་དང། །སྙིང་ནི་
ཡིན་བཞིན་ནོར་བུ་རིན་པོ་ཆེ། །དབང་བོ་ནང་ཁྲོལ་ཡོངས་སུ་གྱུར་བ་ལས། །
ལྷ་མིའི་འདོད་ཡོན་དཔལ་འབྱོར་ཕུན་སུམ་ཚོགས། །ཞེས་པ་ལྟར་རོ། །
༦༧ གླིང་བཞིའི་ཁ་དོག་དང་ཚད་ག་འདྲ་ཡིན།
ལན། ཤར་ལུས་འཕགས་གླིང་གི་དབྱིབས་ཟླ་ཕྱེད་ལྟ་བུ། ས་གཞི་དང་བར་
སྣང་ཐམས་ཅད་དཀར་བ། མི་རྣམས་གཟུགས་བཟང་ཞིང་རྒྱུད་འཇམ་པ། ལོངས་
སྤྱོད་རྒྱས་པའོ། ལྷོ་འཛམ་བུ་གླིང་གི་དབྱིབས་ཤིང་རྟ་ལྟ་བུ་གྲུ་གསུམ་པ། ས་གཞི་
དང་བར་སྣང་མཐའ་དག་སྔོ་ཞིང་གྲུབ་པའི་གནས་མཆོག་དུ་མ་དང་ལྡན་པ།
ནུབ་བ་གླང་སྤྱོད་ཀྱི་དབྱིབས་ཟླུམ་པོ། ཁ་དོག་དམར་བོའོ། །བྱང་སྒྲ་མི་སྙན་གྱི་
དབྱིབས་གྲུ་བཞི། ཁ་དོག་སེར་བ། མི་རྣམས་གཟུགས་བཟང་ཞིང་འོད་དང་
ལྡན་པ། ལོངས་སྤྱོད་ལྷ་དང་མཉམ་པའོ། །ཚད་ནི་མཛོད་ལས། འཛམ་བུ་གླིང་
སྟེ་ངོས་གསུམ་ལ། །སྟོང་ཕྲག་གཉིས་སོ་ཤིངརྟའི་དབྱིབས། །ཤར་གྱི་ལུས་འཕགས་
ཟླ་གམ་འདྲ། །ངོས་གསུམ་འདི་དང་འདྲ་གཅིག་ལ། །དཔག་ཚད་སུམ་བརྒྱ་
ལྔ་བཅུའོ། །བ་གླང་སྤྱོད་གླིང་ཟླུམ་པོ་སྟེ། །དཔག་ཚད་ཕྱེད་དང་བརྒྱད་ཡིན་

ནོ༑ ༑སྒྲ་མི་སྙན་བརྒྱད་གྲུ་བཞིར་མཉམ། །ཞེས་གསུངས་སོ། །
༦༨ ཁྲུ་དང་རྒྱང་གྲགས་དཔག་ཚད་ཇི་ལྟར་བགྲང་དགོས།
ལན། མཛོད་ལས། སོར་མོ་ཉི་ཤུ་བཞི་ལ་ཁྲུ། །ཁྲུ་བཞི་ལ་ནི་གཞུ་གང་ངོ། །
དེ་དག་ལྔ་བརྒྱ་རྣམས་ལ་ནི། །རྒྱང་གྲགས་དེ་ལ་དགོན་པར་འདོད། །དེ་བརྒྱད་
དཔག་ཚད་ཅེས་བྱའོ། །ཞེས་གསུངས་པ་ལྟར་རོ། །
༦༩ མཎྜལ་གྱི་ཕན་ཡོན་གང་འདྲ་ཡིན།
ལན། མཎྜལ་ཕུལ་བའི་གནས་སྐབས་ཉེར་འཚེ་ཞི་ཞིང་འདོད་དོན་མཐའ་
དག་འགྲུབ་པ། མཎྜལ་གྱི་ཉམས་ལེན་དུ་ཕར་ཕྱིན་དྲུག་ཚང་བས། དེ་ཚང་ན་
མངོན་མཐོ་ངེས་ལེགས། དོན་གཉིས། བསླབ་གསུམ། ཚོགས་གཉིས་ལ་སོགས་
པའི་གནས་སྐབས་མཐར་ཐུག་གི་དགོས་པ་མཐའ་དག་འགྲུབ་པར་བྱེད་པ་ཡིན་
པའི་ཕྱིར།
༧༠ སྤྱིའི་སྐྱོང་ཚུལ་གང་ཡིན།
ལན། དགེ་བའི་དམིགས་པ་ལ་སེམས་ཇི་ལྟར་འདོད་པ་བཞིན་དུ་བཀོལ་དུ་
རུང་བར་བྱེད་པའི་ཆེད་དང་བོ་ནས་ལང་དུ་མ་སོང་བར། ཐོག་མར་བསྐྱང་
རྒྱུའི་དམིགས་པ་རྣམས་ཀྱི་གྲངས་དང་གོ་རིམ། ཇི་ལྟར་ངེས་པར་བྱས་དེ་ལས་
ལྷག་ཆད་མེད་པར་དྲན་ཤེས་དང་ལྡན་པས་བསྐྱང་བར་བྱ་བའོ། །
༧༡ སྐབས་འདིའི་སྐྱོང་ཚུལ་གང་འདྲ་ཡིན།
ལན། ལམ་རིམ་ཆུང་ངུ་ལས། དང་བོ་བསྟེན་པའི་ཕན་ཡོན་དང་། མ་བསྟེན་
པའི་ཉེས་དམིགས་རྣམས་བསམ། དེ་ནས་བླ་མའི་སྐྱོན་རྟོག་པའི་བློ་ཡེ་མ་ཤོར་
བར་བྱ་སྙམ་པའི་སྡོམ་སེམས་མང་དུ་བཏང་ལ། ཚུལ་ཁྲིམས་དང་ཏིང་ངེ་འཛིན་ལ་

སོགས་པའི་ཡོན་ཏན། རང་གིས་གང་རྟོགས་པ་རྣམས་བསམས་ཏེ་སེམས་དད་
པའི་རྣམ་པ་ཅན་གྱི་དད་པ་མ་སྐྱེས་པར་དུ་བསྒོམ། ཞེས་གསུངས་པ་ལྟར་རོ། །
༧༢ མཇུག་ཏུ་ཇི་ལྟར་བྱ་བ་གང་འདྲ་ཡིན།
ལན། ལམ་རིམ་ཆེན་མོ་ལས། བསགས་པའི་དགེ་བ་རྣམས་བཟང་བོ་སྤྱོད་
པ་དང་། སྨོན་ལམ་བདུན་ཅུ་བ་ལ་སོཊ་པའི་སྒོ་ནས་གནས་སྐབས་དང་མཐར་
ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བར་བྱའོ་ཞེས་གསུངས་
པ་ལྟར་རོ། །
༧༣ ཐུན་མཚམས་ལ་ཇི་ལྟར་བྱ་བའི་ཚོགས་བཞི་ལ་བསླབ་ཅེས་པའི་
ཚོགས་བཞི་གང་དག་ཡིན།
ལན། དབང་བོའི་སྒོ་སྡོམ་པ། ཤེས་བཞིན་དུ་སྤྱོད་པ། ཟས་ཀྱི་ཚོད་རིག་པ།
མི་ཉལ་བར་རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་ལྟར་བྱ་བའོ། །
༧༤ དབང་བོའི་སྒོ་སྡོམ་པ་ལ་ལྔ་ཞེས་པའི་ལྔ་གང་དག་ཡིན།
ལན། གང་གིས་སྡོམ་པ། གང་སྡོམ་པ་། གང་ལས་སྡོམ་པ། ཇི་ལྟར་བསྡམས་
པ། སྡོམ་པ་གང་ཡིན་པའོ། །
༧༥ མཚན་མར་འཛིན་པ་དང་མངོན་རྟགས་སུ་འཛིན་པའི་ཁྱད་པར་
གང་འདྲ་ཡིན།
ལན། ལམ་རིམ་ཆེན་མོ་ལས། མཚན་མར་འཛིན་པ་ནི། བལྟ་བར་མི་བྱ་
བའི་གཟུགས་ལ་སོགས་པ་ཡུལ་དུ་བྱས་པའམ་ཡུལ་སྣང་བ་རྣམས་དེ་དག་འབྱུང་
བ་ཡིད་ལ་བྱེད་པ་མངོན་སུམ་དུ་བྱས་ནས་མཐོང་བའོ། །མངོན་རྟགས་སུ་འཛིན་
པ་ནི། ཤེས་པ་དྲུག་གི་མཇུག་ཏུ་ཆགས་སྡང་རྨོངས་གསུམ་སྐྱེ་བའི་ཡུལ་ལ་ཡིད་

ཀྱི་ཤེས་པས་འཛིན་པའམ་ཡུལ་མངོན་སུམ་དུ་མི་སྣང་ཡང་གཞན་ལས་ཐོས་ནས་
དེ་དག་ལ་རྟོག་པའོ། །
༧༦ ཤེས་བཞིན་དུ་སྤྱོད་པ་གཉིས་ནི་གང་དག་ཡིན།
ལན། གང་ལ་སྤྱོད་པའི་གཞི་དང་། དེ་ལ་སྤྱོད་པའི་ཤེས་བཞིན་ནོ། །
༧༧ གང་ལ་སྤྱོད་པའི་གཞི་ལ་གཉིས་ནི་གང་དག་ཡིན།
ལན། རྒྱུ་བ་དང་ལྡན་པའི་ལས་དང་། སྤྱོད་པ་དང་ལྡན་པའི་ལས་གཉིས་སོ། །
༧༨ རྒྱུ་བ་དང་ལྡན་པའི་ལས་ལྔ་ནི་གང་དག་ཡིན།
ལན། ལུས་ཀྱི་ལས། མིག་གི་ལས། ཡན་ལག་དང་ཉིང་ལག་ཐམས་ཅད་ཀྱི་
ལས། ཆོས་གོས་དང་ལྷུང་བཟེད་ཀྱི་ལས། བསོད་སྙོམས་ཀྱི་ལས་བཅས་སོ། །
༧༩ སྤྱོད་པ་དང་ལྡན་པའི་ལས་ལྔ་ནི་གང་དག་ཡིན།
ལན། ལུས་ཀྱི་ལས། ངག་གི་ལས། ཡིད་ཀྱི་ལས། ཉིན་མོའི་ལས། མཚན་
མོའི་ལས་རྣམས་སོ། །
༨༠ བཅུ་བོ་དེ་ལ་ཤེས་བཞིན་དུ་སྤྱོད་པ་དེ་ཡང་རྣམ་པ་བཞི་ནི་གང་
དག་ཡིན།
ལན། གཞི་དང་། ཕྱོགས་དང་།དུས་དང་། ལས་རྣམས་སོ། །
༨༡ ཟས་ཀྱི་ཚོད་རིག་པ་ནི་ཆོས་བཞི་དང་ལྡན་པ་ཞེས་པའི་ཆོས་བཞི་
གང་དག་ཡིན།
ལན། ཧ་ཅང་ཉུང་བ་མ་ཡིན། ཧ་ཅང་མང་བ་མ་ཡིན།ཟས་ཞུ་བ་དང་
འཕྲོད་པ། ཉོན་མོངས་ཅན་མ་ཡིན་པའི་ཟས་རན་པའོ། །
༨༢ ཟས་ལ་སྲེད་པའི་གཉེན་པོ་ཉེས་དམིགས་གསུམ་ནི་གང་དག་ཡིན།

ལན། ལོངས་སྤྱད་པའི་རྒྱུ་ལས་བྱུང་བའི་ཉེས་དམིགས། ཟས་ཞུ་བ་ལས་
བྱུང་བའི་ཉེས་དམིགས། ཟས་ཚོལ་བ་ལས་གྱུར་བའི་ཉེས་དམིགས་རྣམས་སོ། །
༨༣ ཟས་ཚོལ་བ་ལས་གྱུར་བའི་ཉེས་དམིགས་ལྔ་ནི་གང་དག་ཡིན།
ལན། བསྒྲུབས་པ་ལས་བྱུང་བའི་ཉེས་དམིགས། མཛའ་བ་ཉམས་པའི་ཉེས་
དམིགས། ངོམས་མི་ཤེས་པའི་ཉེས་དམིགས། རང་དབང་མེད་པའི་ཉེས་དམིགས།
ཉེས་པར་སྤྱད་པ་ལས་བྱུང་བ་རྣམས་སོ། །
༨༤ མི་ཉལ་བར་རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་ལྟར་བྱ་བ་
གང་ཡིན་ནམ།
ལན། ནམ་གྱི་ཆ་ཐོག་མཐའ་ལ་རྣལ་འབྱོར་ལ་བརྩོན་ཞིང་ཉལ་བའི་ཚེ་
སེང་གེ་ཉལ་སྟངས་ལྟར་ཉལ་བའོ། །
༨༥ བསྟེན་ནས་བློ་ཇི་ལྟར་སྦྱངས་པའི་རིམ་པ་ལ་གཉིས་གང་ཡིན་ལགས།
ལན། དལ་བའི་རྟེན་ལ་སྙིང་བོ་བླང་བའི་ཕྱིར་བསྐུལ་བ་དང་། སྙིང་བོ་ཇི་
ལྟར་ལེན་པའི་ཚུལ་ལོ། །
༨༦ དལ་འབྱོར་ངོས་བཟུང་བ་ཞེས་པའི་དལ་བའི་ངོ་བོ་གང་འདྲ་ཡིན།
ལན། མི་ཁོམ་པ་བརྒྱད་དང་བྲལ་བའི་དལ་བའམ་ཆོས་སྒྲུབ་པ་ལ་ཁོམ་ལོང་
ཡོད་པའོ། །
༨༧ དལ་བ་བརྒྱད་དང་འབྱོར་བ་བཅུ་ནི་གང་དག་ཡིན།
ལན། བཤེས་སྤྲིངས་ལས། ལོག་པར་ལྟ་བ་འཛིན་དང་དུད་འགྲོ་ཉིད། །ཡི་
དྭགས་ཉིད་དང་དམྱལ་བར་སྐྱེ་བ་དང་། །རྒྱལ་བའི་བཀའ་མེད་པ་དང་མཐའ་
འཁོབ་ཏུ། །ཀླ་ཀློར་སྐྱེ་དང་གླེན་ཞིང་ལྐུགས་པ་ཉིད། །ཚེ་རིང་ལྷ་ཉིད་གང་ཡང་

རུང་བར་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་བྲལ་ཁོམ་
པ་རྙེད་ནས་ནི། །སྐྱེ་བ་བཟློག་པའི་སླད་དུ་འབད་པར་མཛོད། །ཞེས་དང་། །
མི་ཉིད་དབུསསྐྱེ་དབང་བོ་ཚང་། །ལས་མཐའ་མ་ལོག་གནས་ལ་དད། །སངས་
རྒྱས་བྱོན་དང་དམ་ཆོས་སྟོན། །བསྟན་པ་གནས་དང་དེ་རྗེས་འཇུག །གཞན་
ཕྱིར་སྙིང་ནི་བརྩེ་བའོ། །ཞེས་གསུངས་པ་ལྟར་རོ། །
༨༨ དལ་འབྱོར་དོན་ཆེན་བ་བསམ་ཚུལ་ཇི་འདྲ་ཡིན།
ལན། སློབ་སྤྲིངས་ལས། བདེ་གཤེགས་ལམ་རྟེན་འགྲོ་བ་འདྲེན་པར་ཆས་
གྱུར་ཅིང་། །སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། །ལམ་དེ་ལྷ་དང་
ཀླུ་ཡིས་རྙེད་མིན་ལྷ་མིན་དང་། །མཁའ་ལྡིང་རིག་འཛིན་མིའམ་ཅི་དང་ལྷོ་
འཕྱེས་མིན། །ཞེས་གསུངས་པ་ལྟར་རོ། །
༨༩ དལ་འབྱོར་རྙེད་དཀའ་བསྒོམ་ཚུལ་ཇི་འདྲ་ཡིན།
ལན། ཆོས་སྒྲུབ་པ་ལ་མཆོག་ཏུ་བསྔགས་པའི་དལ་འབྱོར་གྱི་རྟེན་བཟང་བོ་
འདི་ཉིད། གེགས་མང་བའི་སྒོ་ནས་རྙེད་དཀའ་བ་དང་། ངོ་བོའི་སྒོ་ནས་རྙེད་
དཀའ་བ། དཔེའི་སྒོ་ནས་རྙེད་དཀའ་ཚུལ་རྣམས་ཚུལ་བཞིན་དུ་བསམ་པའོ། །
༩༠ དལ་བའི་རྟེན་ལ་སྙིང་བོ་ལེན་འདོད་མཚན་ཉིད་ཚང་བ་ལ་ཆོས་བཞི་
བསམ་དགོས་པའི་ཆོས་བཞི་ནི་གང་དག་ཡིན།
ལན། སྒྲུབ་དགོས་པ། སྒྲུབ་ནུས་པ། ཚེ་འདིར་སྒྲུབ་དགོས་པ། ད་ལྟ་ཉིད་
དུ་སྒྲུབ་དགོས་པའོ། །
༩༡ ཁྱད་པར་གྱི་ཆོས་བཞི་ལྡན་དུ་བསྒོམ་ཚུལ་ཇི་འདྲ་ཡིན།
ལན། ༡དལ་འབྱོར་ཐོབ་པའི་གང་ཟག་ཆོས་ཅན། ཁྱོད་ཀྱིས་དམ་པའི་

ཆོས་སྒྲུབ་དགོས་ཏེ།བདེ་བ་འདོད་ལ་སྡུག་བསྔལ་མི་འདོད་པའི་ཕྱིར། ཁྱབ་སྟེ།
དེ་དམ་པའི་ཆོས་ལ་རག་ལས་པའི་ཕྱིར། ༢དལ་འབྱོར་ཐོབ་པའི་གང་ཟག་ཆོས་
ཅན། ཁྱོད་ཀྱིས་དམ་པའི་ཆོས་སྒྲུབ་ནུས་པ་ཡིན་ཏེ། ཕྱི་དང་ནང་གི་རྐྱེན་ཚང་
བའི་ཕྱིར། ༣དལ་འབྱོར་ཐོབ་པའི་གང་ཟག་ཆོས་ཅན། ཁྱོད་ཀྱིས་དམ་པའི་
ཆོས་ཚེ་འདིར་སྒྲུབ་དགོས་པ་ཡིན་ཏེ། ཕྱིས་སུ་དལ་འབྱོར་འདི་རྙེད་དཀའ་བའི་
ཕྱིར༑ ཁྱབ་སྟེ། རྙེད་དཀའ་བའི་ངོ་བོ་ཐོབ་བཞིན་དུ་མ་བསྒྲུབས་ན་འཇིག་རྟེན་
འདིར་གོ་མ་ཆོད་པའི་ཕྱིར། ༤ དལ་འབྱོར་ཐོབ་པའི་གང་ཟག་ཆོས་ཅན། ཁྱོད་
ཀྱིས་དམ་པའི་ཆོས་ད་ལྟ་ཉིད་དུ་སྒྲུབ་དགོས་ཏེ། ནམ་འཆི་ངེས་པ་མེད་པའི་
ཕྱིར༑ ཁྱབ་སྟེ། དལ་འབྱོར་ཐོབ་བཞིན་དུ་མ་བསྒྲུབས་ན་ཆུད་ཟོས་པའི་ཕྱིར།
༩༢ སྐྱེས་བུ་གསུམ་གྱི་ལམ་གྱི་སྒོ་ནས་རིམ་པ་བཞིན་དུ་འཁྲིད་པའི་རྒྱུ་
མཚན་བསྟན་པ་ལ་གཉིས་ནི་གང་དག་ཡིན།
ལན། སྐྱེས་བུ་གསུམ་གྱི་སྒོ་ནས་འཁྲིད་པའི་དོན་གང་ཡིན་པ་དང་། རིམ་
པ་དེ་ལྟར་འཁྲིད་པའི་རྒྱུ་མཚན་བསྟན་པའོ། །
༩༣ སྐྱེས་བུ་གསུམ་གྱི་ལམ་དུ་གསུང་རབ་ཐམས་ཅད་འདུ་བའི་ཚུལ་གང་
ཡིན༑
ལན། མངོན་མཐོ་སྒྲུབ་པ་ལས་བརྩམས་ཏེ་ཇི་སྙེད་ཅིག་གསུངས་པ་ཆུང་
ངུའི་ཆོས་སྐོར་དུ་འདུ། གནས་སྐབས་ཀྱི་ངེས་ལེགས་སྒྲུབ་པ་ལས་བརྩམས་ཏེ་ཇི་
སྙེད་ཅིག་གསུངས་པ་འབྲིང་གི་ཆོས་སྐོར་དང་། མཐར་ཐུག་གི་ངེས་ལེགས་སྒྲུབ་
པ་ལསབརྩམས་ཏེ་ཇི་སྙེད་ཅིག་གསུངས་པ་སྐྱེས་བུ་ཆེན་པོའི་ཆོས་སྐོར་དུ་འདུ་
བའི་ཕྱིར།

སྐྱེས་བུ་ཆུང་ངུའི་ཆོས་སྐོར་ལས་བཏོན་པའི་
དྲི་བ་དྲིས་ལན།
༩༤ སྐྱེས་བུ་ཆུང་ངུའི་མཚན་ཉིད་དང་དབྱེ་བ་དེ་དག་གི་མཚན་གཞི་
སོགས་གང་འདྲ་ཡིན།
ལན། འཁོར་བའི་བདེ་བ་ཙམ་གཙོ་བོ་དོན་དུ་གཉེར་བའི་ཆ་ནས་བཞག་
པའི་གང་ཟག་དེ། སྐྱེས་བུ་ཆུང་ངུའི་མཚན་ཉིད་ཡིན། དབྱེ་ན་ཆེ་འབྲིང་ཆུང་
གསུམ་ཡོད་དེ། ཆོས་མིན་གྱིས་ཚེ་འདིའི་བདེ་བ་ཙམ་དོན་དུ་གཉེར་བའི་གང་
ཟག་དེ། སྐྱེས་བུ་ཆུང་ངུ་ཐ་མའི་མཚན་ཉིད། མཚན་གཞི་ནི་སྲོག་གཅོད་འབའ་
ཞིག་གིས་ཚེ་འདིའི་འཚོ་བ་སྒྲུབ་པའི་གང་ཟག་ལྟ་བུ། ཆོས་དང་ཆོས་མིན་གྱིས་
ཚེ་འདི་ཙམ་སྒྲུབ་པའི་གང་ཟག་དེ། སྐྱེས་བུ་ཆུང་ངུའི་འབྲིང་གི་མཚན་ཉིད།
མཚན་གཞི་ནི་ཁེ་ཚོང་སོགས་ཀྱིས་ཚེ་འདིའི་འཚོ་བ་སྒྲུབ་པའི་གང་ཟག་ལྟ་བུ།
ཚེ་འདི་ལ་ཆེད་ཆེར་མི་བྱེད་པར་ཆོས་ཁོ་ནས་ཕྱི་མའི་འཁོར་བའི་བདེ་བ་ཙམ་
གཙོ་བོ་དོན་དུ་གཉེར་བའི་གང་ཟག་དེ། སྐྱེས་བུ་ཆུང་ངུ་མཆོག་གི་མཚན་ཉིད་
ཡིན་ཏེ། ལམ་སྒྲོན་ལས། གང་ཞིག་ཐབས་ནི་གང་དག་གིས། །འཁོར་བའི་བདེ་
བ་ཙམ་དག་ལ། །རང་ཉིད་དོན་དུ་གཉེར་བྱེད་པ། །སྐྱེས་བུ་དེ་ནི་ཐ་མར་ཤེས། །
ཞེས་གསུངས། མཚན་གཞི་ནི་ཚེ་འདི་ཆེར་མི་བྱེད་པའི་ཆོས་པ་ལྟ་བུའོ། །
༩༥ སྐྱེས་བུ་འབྲིང་གི་མཚན་ཉིད་དང་མཚན་གཞི་ས་མཚམས་སོགས་
གང་འདྲ་ཡིན།
ལན། འཁོར་བའི་ཕུན་ཚོགས་ལ་བློ་ལོག་པའི་སྒོ་ནས་རང་ཁོ་ནའི་དོན་དུ་
ཐར་བ་གཙོ་བོ་དོན་གཉེར་གྱི་ཆ་ནས་བཞག་པའི་གང་ཟག་དེ། སྐྱེས་བུ་འབྲིང་

གི་མཚན་ཉིད་ཡིན་ཏེ། ལམ་སྒྲོན་ལས།སྲིད་པའི་བདེ་ལ་རྒྱབ་ཕྱོགས་ཤིང་། །
སྡིག་པའི་ལས་ལས་ལྡོག་བདག་ཉིད། །གང་ཞིག་རང་ཞི་ཙམ་དོན་གཉེར། །སྐྱེས་
བུ་དེ་ནི་འབྲིང་ཞེས་བྱ། །ཞེས་གསུངས་པའི་ཕྱིར། མཚན་གཞི་ནི། ཉན་རང་
གཉིས། ས་མཚམས་ཉན་རང་གཉིས་ཀྱི་ལམ་དུ་འཇུག་ཁ་མ་ནས་ལྷག་བསམ་
སྐྱེ་ཁའི་བར་ཡོད། ཆ་བཞག་སྨོས་པའི་དགོས་པ་ཡོད་དེ། ཉན་རང་དགྲ་བཅོམ་
གཉིས་ཀྱིས་ཐར་བ་དོན་དུ་གཉེར་བ་བཅད་ནས་སྐྱེས་བུ་འབྲིང་ཡིན་པར་སྡུད།
༩༦ སྐྱེས་བུ་ཆེན་པོའི་མཚན་ཉིད་དང་མཚན་གཞི་ས་མཚམས་སོགས་
གང་འདྲ་ཡིན།
ལན། སྙིང་རྗེ་ཆེན་པོའི་གཞན་དབང་དུ་གྱུར་བའི་སྒོ་ནས་སེམས་ཅན་
གཞན་རྒྱུད་ལ་སངས་རྒྱས་ཐོབ་ཕྱིར་དུ་རྣམ་མཁྱེན་དོན་དུ་གཉེར་བའི་ཆ་ནས་
བཞག་པའི་གང་ཟག་དེ། སྐྱེས་བུ་ཆེན་པོའི་མཚན་ཉིད་ཡིན་ཏེ། ལམ་སྒྲོན་ལས།
རང་རྒྱུད་གཏོགས་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །
ཡང་དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་ནོ། །ཞེས་
གསུངས་སོ། །མཚན་གཞི་ནི། ཐེག་ཆེན་ཚོགས་སྦྱོར་བ་ལྟ་བུ། ས་མཚམས་ནི།
ཐེག་ཆེན་ལམ་མ་ཞུགས་ཀྱི་ལྷག་བསམ་ནས་སངས་རྒྱས་ཀྱི་སའི་བར་རོ། །
ཆ་བཞག་སྨོས་པས་སངས་འཕགས་ཀྱིས་རྣམ་མཁྱེན་དོན་དུ་གཉེར་བ་བཅད་
ནས་སྐྱེས་པ་ཆེན་པོ་ཡིན་པར་སྡུད།
༩༧ སྐྱེས་བུ་ཆུང་དུ་ཁྱད་པར་ཅན་གྱི་ལམ་གྱི་མཚན་ཉིད་དང་མཚན་
གཞི་གང་འདྲ་ཡིན།
ལན། རང་ཁོ་ནའི་དོན་དུ་ཚེ་ཕྱི་མའི་འཁོར་བའི་མངོན་མཐོ་ཙམ་དོན་དུ་

གཉེར་བའི་ཆ་ནས་བཞག་པའི་བསམ་པ་དེ། སྐྱེས་བུ་ཆུང་ངུ་ཁྱད་པར་ཅན་གྱི་
མཚན་ཉིད། མཚན་གཞི་ནི། དེའི་རྒྱུད་ཀྱི་འཆི་བ་མི་རྟག་པ་དང་ངན་འགྲོའི་
སྡུག་བསྔལ་རྟོགས་པའི་བློ་དང་། མི་དགེ་བཅུ་སྤོང་གི་ཚུལ་ཁྲིམས་ལྟ་བུའོ། །
༩༨ སྐྱེས་བུ་འབྲིང་གི་ལམ་གྱི་མཚན་ཉིད་དང་མཚན་གཞི་གང་འདྲ་ཡིན།
ལན། འཁོར་བའི་ཕུན་ཚོགས་ལ་བློ་ལོག་པའི་སྒོ་ནས་རང་ཁོ་ནའི་དོན་དུ་
ཐར་བ་གཙོ་བོར་དོན་དུགཉེར་བའི་ཆ་ནས་བཞག་པའི་བསམ་པ་དེ། སྐྱེས་བུ་
འབྲིང་གི་ལམ་གྱི་མཚན་ཉིད། མཚན་གཞི་ནི། དེའི་རྒྱུད་ཀྱི་མི་རྟག་སོགས་
བཅུ་དྲུག་རྟོགས་པའི་བློ་ལྟ་བུའོ།
༩༩ སྐྱེས་བུ་ཆེན་པོའི་ལམ་གྱི་མཚན་ཉིད་དང་མཚན་གཞི་གང་ཡིན།
ལན། སྙིང་རྗེ་ཆེན་པོའི་གཞན་དབང་དུ་གྱུར་བའི་སྒོ་ནས་སེམས་ཅན་
གཞན་རྒྱུད་ལ་སངས་རྒྱས་ཐོབ་ཕྱིར་དུ་རྣམ་མཁྱེན་དོན་དུ་གཉེར་བའི་ཆ་ནས་
བཞག་པའི་བསམ་པ་དེ། སྐྱེས་བུ་ཆེན་པོའི་ལམ་གྱི་མཚན་ཉིད། མཚན་གཞི་ནི་
དེའི་རྒྱུད་ཀྱི་སྙིང་རྗེ་ཆེན་པོ་དང་ལྷག་བསམ་རྣམ་དག་ལྟ་བུའོ། །
༡༠༠ སྐྱེས་བུ་ཆུང་འབྲིང་ཐུན་མོང་གི་ལམ་གྱི་མཚན་ཉིད་དང་མཚན་
གཞི་གང་ཡིན།
ལན། སྐྱེས་བུ་གསུམ་གའི་ཉམས་སུ་བླང་བྱ་ཡང་ཡིན། འབྲིང་གི་ལམ་རང་
རྒྱུད་ལ་སྐྱེ་བ་ལ་རང་ཉིད་ལ་ཐོག་མར་བློ་སྦྱོང་དགོས་པའི་བསམ་པ་དེ། སྐྱེས་བུ་
ཆུང་འབྲིང་ཐུན་མོང་གི་ལམ་གྱི་མཚན་ཉིད། མཚན་གཞི་ནི་འཆི་བ་མི་རྟག་པ་
དང་༑ ངན་འགྲོའི་སྡུག་བསྔལ་རྟོགས་པའི་ཤེས་རབ་ལྟ་བུའོ།

༡༠༡ སྐྱེས་བུ་ཆེ་འབྲིང་ཐུན་མོང་གི་ལམ་གྱི་མཚན་ཉིད་དང་མཚན་གཞི་
གང་ཡིན།
ལན། སྐྱེས་བུ་ཆེ་འབྲིང་གཉིས་ཀའི་ཉམས་སུ་བླང་བྱ་ཡང་ཡིན། ཆེན་པོའི་
ལམ་རང་རྒྱུད་ལ་སྐྱེ་བ་ལ་ཐོག་མར་བློ་སྦྱོང་དགོས་པའི་བསམ་པ་དེ། སྐྱེས་བུ་ཆེ་
འབྲིང་ཐུན་མོང་གི་ལམ་གྱི་མཚན་ཉིད། མཚན་གཞི་ནི་མི་རྟག་སོགས་བཅུ་
དྲུག་རྟོགས་པའི་བློ་ལྟ་བུའོ། །
༡༠༢ གཉིས་པ་སྙིང་བོ་ལེན་ཚུལ་དངོས་ལ་ས་བཅད་དུ་མཛད་ཡོད།
ལན། སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་
དང་༑ འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་དང་། སྐྱེས་
བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་དང་གསུམ་མོ། །
༡༠༣ ཆུང་ངུའི་བསམ་པ་སྦྱང་བ་དངོས་ལ་གཉིས་གང་དག་ཡིན།
ལན། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང་། འཇིག་རྟེན་ཕྱི་
མར་བདེ་བའི་ཐབས་བསྟེན་པའོ། །
༡༠༤ འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་ཚུལ་གང་འདྲ་ཡིན།
ལན། འཇིག་རྟེན་འདིར་རིང་དུ་མི་གནས་བའི་འཆི་བ་རྗེས་སུ་དྲན་པ་དང་།
འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པའོ། །
༡༠༥ འཇིག་རྟེན་འདིར་རིང་དུ་མི་གནས་པ་འཆི་བ་རྗེས་སུ་དྲན་པ་ལ་
བཞི་ནི་གང་དག་ཡིན།
ལན། འཆི་བ་དྲན་པ་མ་བསྒོམས་པའི་ཉེས་དམིགས་། བསྒོམས་པའི་ཕན་

ཡོན༑ འཆི་བ་དྲན་པའི་བློ་ཇི་ལྟ་བུ་བསྐྱེད་པ། འཆི་བ་དྲན་པ་བསྒོམ་པའི་
ཚུལ་ལོ། །
༡༠༦ འཆི་བ་དྲན་པ་མ་བསྒོམས་པའི་ཉེས་དམིགས་ནི་གང་འདྲ་ཡིན།
ལན། ལམ་རིམ་ཚིགས་བཅད་མ་ལས། འཆི་བ་མ་བསྒོམས་པ་ཡི་ཉེས་
དམིགས་ནི། །ཐ་མར་འཆི་སྙམ་ཀུན་ལ་ཡོད་ན་ཡང་། །ཉིན་རེ་བཞིན་ཡང་དེ་
རིང་ཡང་མི་འཆི། །སྙམ་དུ་མི་འཆི་བ་ཡི་ཕྱོགས་འཛིན་པ། །འཆི་ཀ་ཚུན་ལ་
འབྱུང་བའི་དེའི་གཉེན་པོ། །མ་བསྒོམས་ན་ནི་ཚེ་འདི་ཉིད་སྒྲུབ་ཅིང་། །ཕྱི་
མའི་དོན་དང་ཐར་བ་སོགས་བསྒྲུབ་པའི། །བློ་ཙམ་མི་སྐྱེ་ཐོས་བསམ་སོགས་
བྱས་ཀྱང་། །ཚེ་འདིའི་ཆེད་དུ་སོང་ནས་མཐུ་ཆུང་ལ། །དེ་ཡང་ཉེས་སྤྱོད་སྡིག་
ལྟུང་དང་འབྲེལ་བས། །ངན་འགྲོའི་རྒྱུ་དང་མ་འདྲེས་ཤིན་ཏུ་དཀོན། །བརྒྱ་ལ་
ཕྱི་མའི་དོན་དུ་སྒྲུབ་ན་ཡང་། །ཕྱིས་བྱ་སྙམ་པའི་ཕྱི་བཤོལ་མི་ཁེགས་ཤིང་། །
གཉིད་རྨུགས་བྲེ་མོའི་གཏམ་དང་བཟའ་བཏུང་སོགས། །རྣམ་གཡེང་གིས་འདའ་
ཉོན་མོངས་ཉེས་སྤྱོད་རྣམས། །ཇེ་ཆེར་རྒྱས་ནས་ཆོས་ལས་རྒྱབ་ཕྱོགས་ཏེ། །
ངན་འགྲོར་འཁྲིད་པས་དེ་ལས་མ་རུང་ཅི། །ཞེས་གསུངས་པ་ལྟར་རོ། །
༡༠༧ འཆི་བ་དྲན་པ་བསྒོམས་པའི་ཕན་ཡོན་གང་འདྲ་ཡིན།
ལན། ལམ་རིམ་ཚིགས་བཅད་མ་ལས། འཆི་བ་རྗེས་དྲན་རྣལ་མ་གཅིག་
སྐྱེས་ན། །རྙེད་བཀུར་གྲགས་སོགས་ཕྱིར་དུ་གང་འབད་ཀུན། །འབྲས་མེད་མཐོང་
ནས་བཟང་བོའི་ལས་བསགས་ཏེ། །གོ་འཕང་དམ་པར་འཛེགས་པའི་དོན་གྱི་
མཆོག །དེ་ཕྱིར་འདུ་ཤེས་འདི་ནི་ཁམས་གསུམ་གྱི། །འདོད་པ་མ་རིག་ང་རྒྱལ་
སེལ་བྱེད་དང་། །ཉོན་མོངས་ཉེས་སྤྱོད་མ་ལུས་འཇོམས་བྱེད་དང་། །བདེ་ལེགས་

ཐམས་ཅད་བསྒྲུབ་པའི་སྒོ་ཞེས་གསུངས་། །ཞེས་གསུངས་པ་ལྟརརོ། །
༡༠༨ འཆི་བ་དྲན་པ་བསྒོམས་པའི་ཚུལ་དངོས་ཇི་འདྲ་ཡིན།
ལན། རྩ་བ་གསུམ་། རྒྱུ་མཚན་དགུ། ཐག་བཅད་པ་གསུམ་གྱི་སྒོ་ནས་
བསྒོམ་པར་བྱའོ། །
༡༠༩ རྩ་བ་གསུམ་གང་དག་ཡིན།
ལན། ངེས་པར་འཆི་བ་བསམ་པ། ནམ་འཆི་ངེས་མེད་བསམ་པ། འཆི་
བའི་ཚེ་ཆོས་མ་གཏོགས་གཞན་གང་གིས་ཀྱང་མི་ཕན་པ་བསམ་པའོ། །
༡༡༠ རྒྱུ་མཚན་དགུའི་དང་བོ་གསུམ་གང་དག་ཡིན།
ལན། འཆི་བདག་ངེས་པར་འོང་ཞིང་རྐྱེན་གང་གིས་ཀྱང་བཟློག་ཏུ་མེད་
པར་བསམ་པ། ཚེ་ལ་སྣོན་པ་མེད་ཅིང་འབྲིད་བྱེད་བར་མ་ཆད་དུ་ཡོད་པར་
བསམ་པ། གསོན་པའི་ཚེའང་ཆོས་བྱ་བའི་ལོང་མེད་པར་ངེས་པར་འཆི་བར་
བསམ་པའོ། །
༡༡༡ རྒྱུ་མཚན་དགུའི་བར་བ་གསུམ་གང་དག་ཡིན།
ལན། འཛམ་བུ་གླིང་བའི་ཚེ་ལ་ངེས་པ་མེད་པས་ནམ་འཆི་ངེས་མེད་བསམ་
པ། འཆི་རྐྱེན་མང་ཞིང་གསོན་རྐྱེན་ཉུང་བས་ནམ་འཆི་ངེས་མེད་བསམ་པ།
ལུས་ཉམ་ཆུང་བས་ནམ་འཆི་ངེས་མེད་བསམ་པའོ། །
༡༡༢ རྒྱུ་མཚན་དགུའི་ཐ་མ་གསུམ་གང་དག་ཡིན།
ལན། ལུས་ཀྱིས་མི་ཕན་པར་བསམ་པ། ལོངས་སྤྱོད་ཀྱིས་མི་ཕན་པར་བསམ་
པ༑ གཉེན་གྱིས་མི་ཕན་པར་བསམ་པའོ། །
༡༡༣ ཐག་བཅད་པ་གསུམ་གང་དག་ཡིན།

ལན། ཆོས་ངེས་པར་བྱ་དགོས་པ་ཐག་བཅད་པ། ད་ལྟ་ཉིད་ནས་ཆོས་བྱ་
དགོས་པ་ཐག་བཅད་པ། ཆོས་ཁོ་ནར་བྱ་དགོས་པ་ཐག་བཅད་པའོ། །
༡༡༤ རྩ་བ་གསུམ་བསྒྲུབ་བྱ་དང་། རྒྱུ་མཚན་དགུ་སྒྲུབ་བྱེད། ཐག་
བཅད་པ་གསུམ་གྲུབ་དོན་དུ་བྱ་ཚུལ་གང་ཡིན།
ལན། ༡ གང་ཟག་རང་ཉིད་ཆོས་ཅན། ངེས་པར་འཆི་བ་ཡིན་ཏེ། འཆི་
བདག་ངེས་པར་འོད་བ་དེ་ཡང་རྐྱེན་གྱིས་བཟློག་ཏུ་མེད་པ། ཚེ་ལ་སྣོན་པ་མེད་
ཅིང་འབྲིད་བྱེད་བར་མ་ཆད་དུ་ཡོད་པ། གསོན་པའི་ཚེའང་ཆོས་བྱ་བའི་ལོང་
མེད་པའི་ཕྱིར། དེས་ན་ཆོས་ངེས་པར་བྱ་དགོས་པར་གྲུབ་པོ། ། ༢གང་ཟག་
རང་ཉིད་ཆོས་ཅན། ནམ་འཆི་ལ་ངེས་པ་མེད་དེ། འཛམ་བུ་གླིང་བའི་ཚེ་ལ་
ངེས་པ་མེད་པས་འཆི་རྐྱེན་མང་ཞིང་གསོན་རྐྱེན་ཉུང་བ། ལུས་ཤིན་ཏུ་ཉམ་
ཆུང་བའི་ཕྱིར། དེས་ན་ད་ལྟ་ཉིད་ནས་ཆོས་བྱ་དགོས་པར་གྲུབ་པོ། ། ༣གང་
ཟག་རང་ཉིད་ཆོས་ཅན། འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་
ཏེ༑ ལུས་ཀྱིས་མི་ཕན། ལོངས་སྤྱོད་ཀྱིས་མི་ཕན། གཉེན་གྱིས་མི་ཕན་པའི་ཕྱིར།
དེས་ན་ཆོས་ཁོ་ནར་བྱ་དགོས་པ་གྲུབ་པོ། །
༡༡༥ ཐག་བཅད་པ་གསུམ་བསྒྲུབ་བྱ་དང༌། རྩ་བ་གསུམ་སྒྲུབ་བྱེད་དང་།
རྒྱུ་མཚན་དགུ་རྟགས་སྒྲུབ་ཚུལ་དུ་གསུང་ཚུལ་གང་འདྲ་ཡིན།
ལན། ༡ ཐར་བ་འདོད་པའི་གང་ཟག་རང་ཉིད་ཆོས་ཅན། ཆོས་ངེས་པར་
བྱ་དགོས་པ་ཡིན་ཏེ། ངེས་པར་མཆི་བའི་ཕྱིར། དེར་ཐལ། འཆི་བདག་ངེས་
པར་འོང་བ་དེ་ཡང་རྐྱེན་གྱིས་བཟློག་ཏུ་མེད། ཚེ་ལ་སྣོན་པ་མེད་ཅིང་འབྲིད་
བྱེད་བར་མ་ཆད་དུ་ཡོད་པ། གསོན་པའི་ཚེའང་ཆོས་བྱ་བའི་ལོང་མེད་པའི་

ཕྱིར༑ ༢ ཐར་བ་འདོད་པའི་གང་ཟག་རང་ཉིད་ཆོས་ཅན། ད་ལྟ་ཉིད་ནས་
ཆོས་བྱ་དགོས་པ་ཡིན་ཏེ། ནམ་འཆི་ལ་ངེས་པ་མེད་པའི་ཕྱིར། དེར་ཐལ། འཛམ་
བུ་གླིང་བའི་ཚེ་ལ་ངེས་པ་མེད། འཆི་རྐྱེན་མང་ཞིང་གསོན་རྐྱེན་ཉུང་བ། ལུས་
ཤིན་ཏུ་ཉམ་ཆུང་བའི་ཕྱིར། ༣ཐར་བ་འདོད་པའི་གང་ཟག་རང་ཉིད་ཆོས་ཅན།
ཆོས་ཁོ་ན་བྱ་དགོས་པ་ཡིན་ཏེ། འཆི་བའི་ཚེ་ཆོས་མ་གཏོགས་གང་གིས་ཀྱང་མི་
ཕན་པའི་ཕྱིར། དེར་ཐལ། ལུས་ཀྱིས་མི་ཕན། ལོངས་སྤྱོད་ཀྱིས་མི་ཕན། གཉེན་
གྱིས་མི་ཕན་པའི་ཕྱིར།
༡༡༦ དལ་བའི་རྟེན་ལ་སྙིང་བོ་བླང་བའི་ཕྱིར་བསྐུལ་བ་ལ་ས་བཅད་གང་
དག་ཡོད།
ལན། དལ་འབྱོར་ངོས་བཟུང་བ། དེ་དོན་ཆེ་བ་བསམ་པ། རྙེད་དཀའ་
བ་བསམ་པ་དང་གསུམ་མོ། །
༡༡༧ དལ་བའི་རྟེན་ལ་སྙིང་བོ་ལེན་པར་འཇུག་པ་ལ་ཕྱིན་ཅི་ལོག་བཞི་
ནི་གང་དག་ཡིན།
ལན། མི་རྟག་པ་ལ་རྟག་པར་འཛིན་པ། སྡུག་བསྔལ་བ་ལ་བདེ་བར་འཛིན་
པ༑ མི་གཙང་བ་ལ་གཙང་བར་འཛིན་པ། བདག་ཏུ་མ་གྲུབ་པ་ལ་གྲུབ་པར་
འཛིན་པའོ། །
༡༡༨འཇིག་རྟེན་ཕྱི་མར་བདེ་བའི་ཐབས་བསྟེན་པ་ལ་ས་བཅད་ཅི་ཙམ་ཡོད།
ལན། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་སྦྱང་བ་དང་། བདེ་
ལེགས་ཐམས་ཅད་ཀྱི་རྩ་བ་ཡིད་ཆེས་ཀྱི་དད་པ་བསྐྱེད་པ་སྟེ་གཉིས་སོ།
༡༡༩ བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་སྦྱངས་པ་ལ་བཞི་

གང་དག་ཡིན།
ལན། གང་ལ་བརྟེན་ནས་སྐྱབས་སུ་འགྲོ་བའི་རྒྱུ། དེ་ལ་བརྟེན་ནས་སྐྱབས་
སུ་འགྲོ་བའི་ཡུལ། ཇི་ཙམ་གྱིས་སྐྱབས་སུ་སོང་བའི་ཚུལ། སྐྱབས་སུ་སོང་ནས་
བསླབ་པར་བྱ་བའི་རིམ་པའོ། །
༡༢༠ སངས་རྒྱས་ཀྱི་སྐུ་ཡོན་ཏན་ནི་ཇི་འདྲ་ཡིན།
ལན། དཔེ་ལ་བསྟོད་པ་ལས། ཁྱོད་སྐུ་མཚན་གྱིས་སྤྲས་གྱུར་པ། །མཛེས་
གྱུར་མིག་གི་བདུད་རྩི་ནི། །སྤྲིན་མེད་སྟོན་གྱི་ནམ་མཁའ་ལ། །སྐར་མའི་ཚོགས་
ཀྱིས་སྤྲས་པ་འདྲ། །ཞེས་གསུངས་པ་ལྟར་རོ། །
༡༢༡ སངས་རྒྱས་ཀྱི་གསུང་གི་ཡོན་ཏན་ནི་ཇི་ལྟར་ཡིན།
ལན། བདེན་པ་པོའི་ལེའུ་ལས། འདི་ལྟར་སེམས་ཅན་ཀུན་གྱིས་ངེས་པའི་
ཚིག །མང་བོ་དག་གིས་དུས་གཅིག་ཞུ་ཞུས་ན། །སེམས་ཀྱི་སྐད་ཅིག་གཅིག་ལ་
ཐུགས་ཆུད་ནས། །གསུང་དབྱངས་གཅིག་གིས་སོ་སོར་ལན་ཡང་འདེབས། །
དེ་ལྟ་བས་ན་འདྲེན་པ་འཇིག་རྟེན་ན། །ཚངས་པའི་སྒྲ་དབྱངས་གསུང་སྒྲོག་
མཁྱེན་པར་མཛོད། །དེ་ནི་ལྷ་མིའི་སྡུག་བསྔལ་མཐར་འབྱིན་པའི། །ཆོས་ཀྱི་
འཁོར་ལོ་རབ་ཏུ་བསྐོར་བར་མཛད། །ཅེས་གསུངས་པ་ལྟར་རོ། །
༡༢༢ སངས་རྒྱས་ཀྱི་ཐུགས་ཀྱི་ཡོན་ཏན་ནི་ཇི་ལྟར་ཡིན།
ལན། ཐུགས་ལ་མཁྱེན་བརྩེའི་ཡོན་ཏན་གཉིས་ལས། བསྔགས་འོས་
བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་མཐའ་དག་
ཁྱབ་ལགས་ཀྱི། །ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་པ་
ལགས། །ཞེས་དང་། །བརྒྱ་ལྔ་བཅུ་བ་ལས། འགྲོ་བ་འདི་དག་ཐམས་ཅད་ནི། །

ཁྱད་མེད་ཉོན་མོངས་རྣམས་ཀྱིས་བཅིངས། །ཁྱོད་ནི་འགྲོ་བའི་ཉོན་མོངས་དག །
དགྲོལ་སླད་ཡུན་རིང་ཐུགས་རྗེས་བསྡམས། །དང་བོར་ཁྱེད་ལ་ཕྱག་བགྱི་འམ། །
འོན་ཏེ་གང་གིས་འཁོར་བ་ཁྱོད། །སྐྱོན་མཁྱེན་ཡུན་རིང་དེ་ལྟར་བུར། །བཞུགས་
མཛད་ཐུགས་རྗེ་ཆེ་ལ་བགྱི། །ཞེས་གསུངས་པ་ལྟར་རོ། །
༡༢༣ སྟོན་པའི་ཁྱད་པར་ནི་གང་ཡིན་ནམ།
ལན། སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་རྫོགས་ཡིན་ལ་གཞན་
གྱི་སྟོན་པ་ནི་དེ་ལས་ལྡོག་པ་སྟེ། ཁྱད་པར་འཕགས་བསྟོད་ལས། བདག་ནི་
སྟོན་པ་གཞན་སྤངས་ནས། །བཅོམ་ལྡན་ཁྱེད་ལ་སྐྱབས་སུ་འཆི། །དེ་ཅིའི་སླད་
དུ་ཞེ་ན་ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་གསུངས་པ་ལྟར་རོ། །
༡༢༤བསྟན་པའི་ཁྱད་པར་ནི་གང་ཡིན་ནམ།
ལན། ལམ་རིམ་ཆེན་མོ་ལས། རྒྱལ་བའི་བསྟན་པ་ནི་ལམ་བདེ་བས་འབྲས་
བུ་བདེ་བ་འཐོབ་པ་དང་། འཁོར་བའི་རྒྱུན་ལས་ལྡོག་པ་དང་། ཉོན་མོངས་རྣམ་
པར་བྱང་བར་བྱེད་པ་དང་། ཐར་འདོད་མི་སླུ་བ་དང་། གཅིག་ཏུ་དགེ་བ་དང་།
ཉེས་པ་དག་པར་བྱེད་ལ། ཕྱི་རོལ་བའི་བསྟན་པ་ནི་དེ་ལས་ལྡོག་པ། ཞེས་གསུངས་
པ་ལྟར་རོ། །
༡༢༥ བསྡུ་བ་ལས་འབྱུང་བའི་བསླབ་བྱ་བརྒྱད་དང་མན་ངག་ལས་
འབྱུང་བའི་བསླབ་བྱ་བཅུ་གཉིས་ནི་གང་དག་ཡིན།
ལན། བསྡུ་བ་ལས་འབྱུང་བའི་བསླབ་བྱ་བརྒྱད་ནི། སྐྱེས་བུ་དམ་པ་ལ་
བརྟེན་པ། དམ་པའི་ཆོས་ཉན་པ། ། ཚུལ་བཞིན་དུ་ཡིད་ལ་བྱེད་པ། ཆོས་ཀྱི་རྗེས་
སུ་མཐུན་པའི་ཆོས་སྒྲུབ་པ། དབང་བོ་མི་རྒོད་པར་བྱ་བ། བསླབ་པའི་གཞི་ཡང་

དག་པར་བླང་བར་བྱ་བ། སེམས་ཅན་ལ་སྙིང་བརྩེ་བར་བྱ་བ། དུས་དུས་སུ་
དཀོན་མཆོག་མཆོད་པ་ལ་བརྩོན་པར་བྱ་བའོ། །མན་ངག་ལས་འབྱུང་བའི་བསླབ་
བྱ་བཅུ་གཉིས་ནི། ལྷ་གཞན་ལ་སྐྱས་སུ་མི་འགྲོ་བ། སེམས་ཅན་ལ་གནོད་འཚེ་
སྤོང་བ། མུ་སྟེགས་ཅན་དང་མི་འགྲོགས་པ་སྟེ་དགག་པའི་བསླབ་བྱ་གསུམ་དང་།
སངས་རྒྱས་ཀྱི་སྐུ་གཟུགས་བྲིས་འབུར་ལེགས་ཉེས་ཇི་འདྲ་ལའང་སངས་རྒྱས་
དཀོན་མཆོག་དངོས་ཀྱི་འདུ་ཤེས་འཛིན་པ། ཆོས་ཚིགས་བཞི་ཡན་ཆད་ལ་ཆོས་
དཀོན་མཆོག་དངོས་ཀྱི་འདུ་ཤེས་འཛིན། རབ་བྱུང་གི་རྟགས་ཙམ་འཛིན་པ་ཡན་
ཆད་ལ་དགེ་འདུན་དཀོན་མཆོག་དངོས་ཀྱི་འདུ་ཤེས་འཛིན་པ་སྟེ་སྒྲུབ་པའི་བསླབ་
བྱ་གསུམ། དཀོན་མཆོག་གསུམ་གྱི་ཁྱད་པར་དང་ཡོན་ཏན་དྲན་པའི་སྒོ་ནས་
ཡང་ཡང་སྐྱབས་སུ་འགྲོ་བ་དང་། བཀའ་དྲིན་དྲན་པའི་སྒོ་ནས་དུས་རྟག་ཏུ་
མཆོད་པ་དང་། སྙིང་བརྩེ་བའི་སྒོ་ནས་འགྲོ་བ་གཞན་ཡང་སྐྱབས་འགྲོ་ལ་འགོད་
པ་དང། བྱ་བ་དང་དགོས་པ་ཅི་ཡོད་ཀྱང་མཆོག་གསུམ་ལ་གསོལ་འདེབས་
པ་ལས་འཇིག་རྟེན་པའི་ཐབས་གཞན་སྤོང་བ་དང་། ཕན་ཡོན་དྲན་པའི་སྒོ་
ནས་ཉིན་ལན་གསུམ་མཚན་ལན་གསུམ་དུ་སྐྱབས་སུ་འགྲོ་བ་དང༌། དཀོན་
མཆོག་གསུམ་བཞད་གད་དང་སྲོག་གི་ཕྱིར་ཡང་མི་གཏོང་བ་སྟེ་ཐུན་མོང་གི་
བསླབ་བྱ་དྲུག་གོ །
༡༢༦ གཉིས་པ་བདེ་ལེགས་ཐམས་ཅད་ཀྱི་རྩ་བ་ཡིད་ཆེས་ཀྱི་དད་པ་
བསྐྱེད་པ་ལ་ས་བཅད་གང་དག་ཡོད།
ལན། ལས་འབྲས་སྤྱིར་བསམ་པ་དང༌། བྱེ་བྲག་ཏུ་བསམ་པ་དང་།
བསམས་ནས་འཇུག་ལྡོག་བྱ་ཚུལ་སྟེ་གསུམ་མོ། །

༡༢༧ བསམ་ཚུལ་གང་གི་སྒོ་ནས་ལས་འབྲས་སྤྱིར་བསམ་དགོས་ལགས།
ལན། རིན་ཆེན་འཕྲེང་བ་ལས། མི་དགེ་བ་ལས་སྡུག་བསྔལ་ཀུན། །དེ་
བཞིན་ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་ཅད་དང་། །སྐྱེ་
བ་ཀུན་ཏུ་བདེ་བ་དག །ཅེས་གསུངས་པ་ལྟར་རོ། །
༡༢༨ ལས་ངེས་པའི་སྒོ་ནས་ལས་འབྲས་བསམ་ཚུལ་གང་འདྲ་ཡིན།
ལན། ལས་དགེ་སྡུག་གི་འབྲས་བུ་འཆོལ་བར་མི་འགྱུར་བར་ངེས་པ་ནི་
ལས་ངེས་པའི་སྒོ་ནས་ལས་འབྲས་བསམ་ཚུལ་ལོ། །
༡༢༩ ལས་བྱས་པ་ཆུད་མི་ཟ་བའི་སྒོ་ནས་ལས་འབྲས་བསམ་ཚུལ་གང་
ཡིནལགས།
ལན། ལས་དགེ་སྡིག་གང་བྱས་པ་རྐྱེན་གཞན་གྱིས་མ་བཅོམ་ན་དུས་ཤིན་
ཏུ་རིང་བ་འགོར་ཡང་འབྲས་བུ་འབྱིན་པ་གདོན་མི་ཟ་བར་བསམ་ཚུལ་ནི་ལས་
བྱས་པ་ཆུད་མི་ཟ་བ་བསམ་ཚུལ་ཡིན་ནོ། །
༡༣༠ ལས་མ་བྱས་པ་དང་མི་འཕྲད་པའི་སྒོ་ནས་ལས་འབྲས་བསམ་ཚུལ་
གང་ཡིན་ལགས།
ལན། རང་གིས་ལས་དགེ་སྡུག་གང་བྱས་པ་དེའི་འབྲས་བུ་མྱོང་གི་མ་བྱས་
པ་ཞིག་གི་འབྲས་བུ་མི་མྱོང་བར་བསམ་ཚུལ་ནི་ལས་མ་བྱས་པ་དང་མི་འཕྲད་
པའི་སྒོ་ནས་ལས་འབྲས་བསམ་ཚུལ་ཡིན་ནོ། །
༡༣༡ ལས་ལམ་བཅུའི་ལྕི་ཡང་གི་ཁྱད་པར་ལས། མི་དགེ་བའི་ལས་ལམ་
བཅུའི་ལྕི་ཚུལ་གང་འདྲ་ཡིན།
ལན། ལུས་ངག་གི་བདུན། སྔ་མ་སྔ་མ་ལྕི། ཕྱི་མ་ཕྱི་མ་ཡང་། ཡིད་ཀྱི་གསུམ།

ཕྱི་མ་ཕྱི་མ་ལྕི། སྔ་མ་སྔ་མ་ཡང་། དེ་ཡང་ཉོན་མོངས་ཤུགས་དྲག་པོས་བྱས་པ་
ལྕི་ལ། ཕ་མ་དང་སློབ་དཔོན་སོགས་ཡུལ་གཉན་པོར་བྱས་པ་རྣམས་ལྕི་བར་
གསུངས་སོ། །
༡༣༢ ནག་པོའི་ལས་ལམ་བཅུ་ལས་སྲོག་གཅོད་ཀྱི་ལས་ལམ་འབྱུང་བ་ལ་
ཡན་ལག་ཇི་འདྲ་དགོས་སམ།
ལན། བསམ་པ། སྦྱོར་བ། གཉེན་པོ་མེད་པ། ལོག་པར་མངོན་པར་ཞེན་
པ། གཞི་སོགས་ཡན་ལག་ལྔ་དགོས།
༡༣༣ ལྕི་ཡང་བསྟན་པ་ལ་གཉིས་ནི་གང་དག་ཡིན།
ལན། ལས་ལམ་བཅུའི་ལྕི་ཡང་དང་། ཞར་ལ་སྟོབས་ལྡན་གྱི་ལས་ཀྱི་སྒོ་
བསྡུས་ཏེ་བསྟན་པའོ། །
༡༣༤ སྟོབས་ལྡན་གྱི་ལས་ཞིང་གི་སྒོ་ནས་སྟོབས་ཆེ་བ་གང་འདྲ་ཡིན།
ལན། ལོ་ཏོག་བཟང་མང་སྐྱེད་པའི་ཞིང་ས་ལྟར་དཀོན་མཆོག་གསུམ་སོགས་
ཞིང་གི་སྒོ་ནས་སྟོབས་ཆེ་བ་ཡོན་ཏན་མཆོག་དང་དྲིན་ཚད་མེད་པའི་ཕྱིར་ཞིང་
གི་སྒོ་ནས་སྟོབས་ཆེ་བའོ། །
༡༣༥ རྟེན་གྱི་སྒོ་ནས་སྟོབས་ཆེ་ཚུལ་ཇི་ལྟར་ཡིན།
ལན། ལུང་རྣམ་འབྱེད་ལས། ལྕགས་གོང་མེ་ལྕེ་འབར་བ་དག །ཟོས་པར་
གྱུར་བ་མཆོག་ཡིན་གྱི། །ཚུལ་འཆལ་ཡང་དག་མི་སྡོམ་པས། །ཡུལ་འཁོར་བསོད་
སྙོམས་ཟ་བ་མིན། །ཞེས་གསུངས་པ་ལྟར་། སྡོམ་པ་དང་ལྡན་པའི་གང་ཟག་
རྟེན་གྱི་སྒོ་ནས་སྟོབས་ཆེ་ཚུལ་ལོ། །
༡༣༦ དངོས་པོའི་སྒོ་ནས་སྟོབས་ཆེ་ཚུལ་གང་འདྲ་ཡིན།

ལན། ཕྱིན་དྲུག་སྔ་མ་སྔ་མ་ལས་ཕྱི་མ་ཕྱི་མ་སྟོབས་ཆེ་བ་བཤད་པ་དེ་དག་
དངོས་པོའི་སྒོ་ནས་སྟོབས་ཆེ་བ་ཞིང་དང་རྟེན་བསམ་པ་སོགས་ལ་མ་ལྟོས་པར་
སྟོབས་ཆེ་ཚུལ་ནི་དངོས་པོའི་སྒོ་ནས་སྟོབས་ཆེ་ཚུལ་ལོ། །
༡༣༧ བསམ་པའི་སྒོ་ནས་སྟོབས་ཆེ་ཚུལ་གང་ཡིན་ལགས།
ལན། སྤྱོད་འཇུག་ལས། བསྐལ་བ་སྟོང་དུ་བསགས་པ་ཡི། །སྦྱིན་དང་བདེ་
གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་། །ཁོང་ཁྲོ་གཅིག་
གིས་འཇོམས་པར་བྱེད། །ཅེས་གསུངས་པ་ལྟར། ཁོང་ཁྲོའི་འབྲས་བུ་ཡིད་དུ་
མི་འོང་བ་སྟེར་བའི་བསམ་པ་སྟོབས་ལྡན་ཡིན་པ་དང་། དེ་བཞིན་སེམས་བསྐྱེད་
གཞན་དོན་ལ་དམིགས་པ་སོགས་བསམ་པ་སྟོབས་ལྡན་དུ་བཤད་ཚུལ་ནི་བསམ་
པའི་སྒོ་ནས་སྟོབས་ཆེ་བའོ། །
༡༣༨ གསུམ་པ་ལས་ཀྱི་རབ་དབྱེ་གཞན་བསྟན་པ་ལ་གང་དག་ཡོད།
ལན། འཕེན་རྫོགས་ཀྱི་དབྱེ་བ་དང་། མྱོང་བར་ངེས་པ་དང་མ་ངེས་པ་
བཞིའི་ལས་གཉིས་སོ། །
༡༣༩ མྱོང་བར་ངེས་པ་དང་མ་ངེས་བའི་ལས་ཀྱི་ངོ་བོ་གང་འདྲ་ཡིན།
ལན། སའི་དངོས་གཞི་ལས། མྱོང་བར་འགྱུར་བར་ངེས་པའི་ལས་ནི་
བསམས་བཞིན་དུ་བྱས་པ་དང་བསགས་པ་གང་ཡིན་པའོ། །མྱོང་བར་འགྱུར་
བར་མ་ངེས་པའི་ལས་ནི་བསམས་བཞིན་དུ་བྱས་ལ་མ་བསགས་པ་གང་ཡིན་
པའོ༑ ༑ཞེས་གསུངས་པ་ལྟར་རོ། །
༡༤༠ བྱས་པ་དང་བསགས་པའི་ཁྱད་པར་གང་འདྲ་ཡིན།
ལན། དེ་ཉིད་ལས། བྱས་པའི་ལས་གང་ཞེ་ན་བསམས་པའམ་བསམས་ཀྱང་

ལུས་དང་ངག་གིས་ཀུན་ནས་བསླངས་པ་གང་ཡིན་པའོ། །ཞེས་དང་། བསགས་
པའི་ལས་ནི་རྣམ་པ་བཅུ་མ་གཏོགས་པ་སྟེ། ཞེས་གསུངས་པའི་ཕྱིར།
༡༤༡ གཏན་ལ་དབབ་པ་བསྡུ་བར་ཡང་མུ་བཞི་བཤད་དེ་ཞེས་པའི་མུ་
བཞི་གང་ཡིན།
ལན། སྲོག་གཅོད་བྱས་ལ་མ་བསགས་པའི་མུ་ནི། མི་འདོད་བཞིན་དུ་
གཞན་གྱིས་སྲོག་གཅོད་བྱེད་དུ་བཅུག་པ་ལྟ་བུ། བསགས་ལ་མ་བྱས་པ་ནི། སྲོག་
མ་བཅད་ཀྱང་གསོད་པའི་ཕྱིར་དུ་ཡུན་རིང་བོ་ནས་རྟོག་དཔྱོད་བྱེད་པ་ལྟ་བུ།
གཉིས་ཀ་ཡིན་པ་ནི། བསམ་བཞིན་དུ་དགའ་ཞིང་རངས་པས་བསད་པ་ལྟ་བུ།
མུ་བཞི་བ་མ་བྱས་མ་བསགས་པའི་ལས་ལྟ་བུའོ། །
༡༤༢ མཐོང་ཆོས་མྱོང་འགྱུར་གྱི་ལས་ཀྱི་ངོ་བོ་གང་འདྲ་ཡིན།
ལན། ལས་དེའི་འབྲས་བུ་ཚེ་འདི་ཉིད་ལ་སྨིན་པར་འགྱུར་བའོ། །
༡༤༣ སྐྱེས་ནས་མྱོང་འགྱུར་གྱི་ལས་ཀྱི་ངོ་བོ་གང་འདྲ་ཡིན།
ལན། ལམ་རིམ་ཆེན་མོ་ལས།ཚེ་གཉིས་པ་ལ་འབྲས་བུ་འབྱུང་བའོ། །ཞེས་
གསུངས་པ་ལྟར་རོ། །
༡༤༤ ལན་གྲངས་གཞན་ལ་མྱོང་འགྱུར་གྱི་ལས་གང་འདྲ་ཡིན།
ལན། ལམ་རིམ་ཆེན་མོ་ལས། ཚེ་གསུམ་པ་ཕན་ཆད་དུ་སྨིན་པར་འགྱུར་
བའོ༑ ༑ཞེས་གསུངས་པ་ལྟར་རོ། །
༡༤༥ གཉིས་པ་བྱེ་བྲག་ཏུ་བསམ་པ་ལ་གསུམ་ནི་གང་དག་ཡིན།
ལན། རྣམ་སྨིན་གྱི་ཡོན་ཏན། རྣམ་སྨིན་གྱི་འབྲས་བུ། རྣམ་སྨིན་གྱི་རྒྱུའོ། །
༡༤༦ རྣམ་སྨིན་གྱི་ཡོན་ཏན་དང་རྣམ་སྨིན་གྱི་འབྲས་བུ་གང་དག་ཡིན།

ལན། ཚེ་རིང་བ། ཁ་དོག་བཟང་བ། རིགས་མཐོ་བ། དབང་ཕྱུག་ཕུན་
སུམ་ཚོགས། ཚིག་བཙུན་པ། དབང་ཆེ་བར་གྲགས་པ། ཕོར་སྐྱེས་པ། སྟོབས་
དང་ལྡན་པ་ནི་རྣམ་སྨིན་གྱི་ཡོན་ཏན་དང་། རང་གཞན་གྱི་དོན་དགེ་རྩ་ཡུན་རིང་
དུ་བསྒྲུབ་པས་ཆོས་མཐར་ཕྱིན་པར་བྱེད། མཐོང་བ་ཙམ་གྱིས་གདུལ་བྱ་འདུ་
ཆེ་བ། རངགིས་ཇི་ལྟར་བསྒོ་བ་ལྟར་གཞན་གྱིས་ཉན་པ་དང་། སེམས་ཅན་
རྣམས་ཐོག་མར་ཟང་ཟིང་གིས་དབང་དུ་བསྡུ་ཞིང་མཐར་ཆོས་ཀྱིས་སྨིན་པར་
བྱས་ཏེ་གཞན་དོན་རླབས་ཆེན་བྱེད་ནུས་པ་དང་། གཞན་གྱིས་བདེན་པར་
འཛིན་པར་བྱེད། རྒྱལ་བོས་བཀའ་ལྟར་བྱ་བ་ཐམས་ཅད་ཇི་ལྟར་བསྒོ་བ་ལས་
མི་འདའ་བར་མྱུར་དུ་སྒྲུབ་པ། འཁོར་གྱི་དབུས་སུ་མི་འཇིགས་ཤིང་དབེན་
པར་གཅིག་བུར་གནས་ཏེ་ཆོས་སྒྲུབ་པ་སོགས་ལ་བགེགས་དང་བར་ཆད་ཉུང་བ།
ལུས་སེམས་ཀྱི་སྟོབས་ཆེ་བས་རང་གཞན་གྱི་དོན་གང་ལའང་མི་སྐྱོ་ཞིང་སྤྲོ་
ཤུགས་ཆེ་ལ་བརྟན་པས་སོ་སོར་རྟོག་པའི་སྟོབས་ཐོབ་ནས་མངོན་ཤེས་མྱུར་དུ་
འཆར་བའི་རྒྱུ་བྱེད་པ་སོགས་འབྱུང་བ་ནི་རྣམ་སྨིན་གྱི་འབྲས་བུའོ། །
༡༤༧ རྣམ་སྨིན་གྱི་རྒྱུ་བརྒྱད་ནི་གང་དག་ཡིན།
ལན། གཞན་གྱི་སྲོག་སྐྱོབ་པ། རྟེན་ལ་མར་མེ་འབུལ་ཞིང་བཟོད་པ་བསྒོམ་
པ༑ མཁན་སློབ་སོགས་གཞན་ལ་བྲན་ལྟར་གུས་པ། སྦྱིན་པ་ལ་བརྩོན་པ། ངག་
བག་དང་ལྡན་པ། མཁན་སློབ་དང་དཀོན་མཆོག་ལ་མཆོད་ཅིང་རང་ལ་ཡོན་
ཏན་འབྱུང་བར་སྨོན་ལམ་འདེབས་པ། འབྲས་བུ་མི་འབྱུང་ཞིང་བུད་མེད་ལ་
ཉེས་དམིགས་སུ་ལྟ་བ། གཞན་གྱིས་བསྒྲུབ་མི་ནུས་པ་ལ་བསྒྲུབ་གྲོགས་བྱེད་པ་
དང་བརྒྱད་དོ། །

༡༤༨ རྒྱུ་བརྒྱད་པོ་དེ་རྒྱུ་གསུམ་དང་ལྡན་ན་རྣམ་པར་སྨིན་པ་ཕུལ་དུ་
བྱུང་བར་འགྱུར་ཞེས་གསུངས་པའི་རྒྱུ་གསུམ་གང་དག་ཡིན།
ལན། སེམས་རྣམ་པར་དག་པ། སྦྱོར་བ་དག་པ། ཞིང་དག་པའོ། །
༡༤༩ གསུམ་པ་བསམས་ནས་འཇུག་ལྡོག་བྱ་ཚུལ་ལ་གང་དག་ཡོད།
ལན། སྤྱིར་བསྟན་པདང་། ཁྱད་པར་སྟོབས་བཞིས་སྦྱང་བའི་ཚུལ་དང་
གཉིས་སོ། །
༡༥༠ ཆོས་བཞི་བསྟན་པའི་མདོ་ལས་གསུངས་པའི་གཉེན་པོ་སྟོབས་བཞི་
གང་དག་ཡིན།
ལན། རྣམ་པར་སུན་འབྱིན་པ་ཀུན་ཏུ་སྤྱོད་པ་དང་། གཉེན་པོ་ཀུན་ཏུ་
སྤྱོད་པ་དང་། ཉེས་པ་ལས་སླར་ལྡོག་པ་དང་། རྟེན་གྱི་སྟོབས་སོ། །
༡༥༡ རྣམ་པར་སུན་འབྱིན་པའི་སྟོབས་ཀྱི་ངོ་བོ་གང་འདྲ་ཡིན།
ལན། སྔར་བྱས་ཀྱི་མི་དགེ་བ་ལ་འགྱོད་པའི་ཆ་ནས་བཞག་པའི་སྟོབས་དེ།
རྣམ་པར་སུན་འབྱིན་པའི་སྟོབས་ཀྱི་མཚན་ཉིད།
༡༥༢ གཉེན་པོ་ཀུན་ཏུ་སྤྱོད་པའི་སྟོབས་ཀྱི་ངོ་བོ་གང་འདྲ་ཡིན།
ལན། རྣམ་པར་སུན་འབྱིན་པའི་སྟོབས་ཀྱིས་དྲངས་པའི་སྡིག་པའི་གཉེན་
པོར་དམིགས་པའི་དགེ་བ་དེ། གཉེན་པོ་ཀུན་ཏུ་སྤྱོད་པའི་སྟོབས་ཀྱི་མཚན་ཉིད།
༡༥༣ ཉེས་པ་ལས་སླར་ལྡོག་པའི་སྟོབས་གང་འདྲ་ཡིན།
ལན། ཉེས་སྤྱོད་ཀྱི་ཉེས་དམིགས་མཐོང་ནས་སྲུང་བའི་སེམས་པ་མཚུངས་
ལྡན་དང་བཅས་པ་དེ། ཉེས་པ་ལས་སླར་ལྡོག་པའི་སྟོབས་ཀྱི་མཚན་ཉིད།
༡༥༤ རྟེན་གྱི་སྟོབས་ཀྱི་ངོ་བོ་གང་འདྲ་ཡིན།

ལན། སྟོབས་སྔ་མ་གང་རུང་གི་རྟེན་དུ་དམིགས་པའི་སྐྱབས་སེམས་ཅི་རིགས་
ཀྱིས་བསྡུས་པ་དེ། རྟེན་གྱི་སྟོབས་ཀྱི་མཚན་ཉིད།
སྐྱེས་བུ་འབྲིང་གི་ཆོས་སྐོར་ལས་བཏོན་པའི་
དྲི་བ་དྲིས་ལན།
འཇམ་དབྱངས་མི་ཡི་གར་དུ་ཟློས་པའི་གཟུགས། །
མགོན་མེད་འགྲོ་ལ་ལམ་བཟང་སྟོན་པའི་གཉེན། །
བླ་མེད་མཁས་པའི་མཆོག་གྱུར་དྲིན་ཅན་རྗེ། །
མ་ཡིས་བུ་བཞིན་བརྩེ་བས་བདག་སྐྱོངས་ཤིག །
༡ སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་བ་ལ་
ས་བཅད་གང་དག་ཡོད།
ལན། བསམ་པ་སྦྱང་བ་དངོས། དེ་སྐྱེས་པའི་ཚད། དེ་ལ་ལོག་རྟོག་བསལ་
བ༑ ཐར་བ་བགྲོད་པའི་ལམ་གྱི་རང་བཞིན་གཏན་ལ་དབབ་པ་སྟེ་བཞིའོ། །
༢ ཐར་བ་དོན་གཉེར་གྱི་བློ་གང་འདྲ་ཡིན།
ལན། ལམ་རིམ་ཚིགས་བཅད་མ་ལས། ་དེ་ལ་ཐར་བ་ནི། །ལས་ཉོན་
དབང་གིས་ཁམས་གསུམ་རིགས་དྲུག་གམ། །སྐྱེ་གནས་རྣམ་བཞི་ཉིང་མཚམས་
སྦྱར་བ་ལས། །གྲོལ་བ་ཞིག་སྟེ་དེ་ཉིད་ཐོབ་འདོད་ནི། །ཐར་པ་དོན་དུ་གཉེར་
བའི་བློ་ཡིན་ནོ། །ཞེས་གསུངས་པ་ལྟ་བུའོ། །

༣ ཐར་བའི་དོན་གཉེར་གྱི་བློ་བསྐྱེད་པའི་ཐབས་གང་འདྲ་ཡིན་ལགས།
ལན། ལམ་རིམ་ཚིགས་བཅད་མ་ལས། ཟག་བཅས་ཉེར་ལེན་ཕུང་བོའི་ཉེས་
དམིགས་རྣམས། །བསྒོམས་ནས་དེ་ལ་འདོར་འདོད་མ་སྐྱེས་ན། །ཉེར་ཞི་ལ་ནི་
ཐོབ་འདོད་མི་འབྱུང་སྟེ། །གང་ལ་འདིར་སྐྱོ་ཡོད་མིན་པ་སོགས་གསུངས། །
ཞེས་གསུངས་སོ། །
༤ སྡུག་བསྔལ་དང་ཀུན་འབྱུང་གི་སྒོ་ནས་བསམ་ཚུལ་གང་འདྲ་ཡིན།
ལན། སྡུག་བདེན་འཁོར་བའི་ཉེས་དམིགས་བསམ་པ་དང་། ཀུན་འབྱུང་
བའི་འཁོར་བའི་འཇུག་རིམ་བསམ་པའོ། །
༥ འཁོར་བ་སྤྱིའི་སྡུག་བསྔལ་བསམ་ཚུལ་ལ་གང་དག་ཡོད།
ལན། སྡུག་བསྔལ་བརྒྱད་བསམ་པ། སྡུག་བསྔལ་དྲུག་བསམ་པ། སྡུག་བསྔལ་
གསུམ་བསམ་པ་སྟེ་གསུམ་པའོ།
༦ སྡུག་བསྔལ་བརྒྱད་བསམ་ཞེས་པའི་བརྒྱད་གང་དག་ཡིན་ནམ།
ལན། སྐྱེ་བའི་སྡུག་བསྔལ། རྒ་བའི་སྡུག་བསྔལ། ན་བའི་སྡུག་བསྔལ། འཆི་
བའི་སྡུག་བསྔལ། མི་སྡུག་པ་དང་ཕྲད་པའི་སྡུག་བསྔལ། སྡུག་པ་དང་བྲལ་བའི་
སྡུག་བསྔལ། འདོད་པ་བཙལ་ཏེ་མ་རྙེད་པའི་སྡུག་བསྔལ། མདོར་ན་ཉེ་བར་
ལེན་པའི་ཕུང་བོ་ལྔ་སྡུག་བསྔལ་བའོ། །
༧ སྐྱེ་བའི་སྡུག་བསྔལ་བསམ་ཚུལ་གང་དག་ཡོད།
ལན། སྐྱེ་བ་སྡུག་བསྔལ་དང་ལྡན་པས་སྡུག་བསྔལ་བ། སྐྱེ་བ་གནས་ངན་
ལེན་དང་ལྡན་པས་སྡུག་བསྔལ་བ། སྐྱེ་བ་སྡུག་བསྔལ་གྱི་གནས་སུ་གྱུར་བས་
སྡུག་བསྔལ་བ། སྐྱེ་བ་ཉོན་མོངས་ཀྱི་གནས་སུ་གྱུར་བས་སྡུག་བསྔལ་བ། སྐྱེ་བ་

མི་འདོད་བཞིན་དུ་འབྲལ་བའི་ཆོས་ཉིད་ཡིན་པས་སྡུག་བསྔལ་བ་སྟེ་ལྔའོ།
༨ སྐྱེ་བའི་སྡུག་བསྔལ་བསམ་ཚུལ་གང་འདྲ་ཡིན་ལགས།
ལན། སློབ་སྤྲིངས་ལས། ཤིན་ཏུ་མི་བཟད་དྲི་ང་མི་གཙང་བཅེར་བས་འགག །
རབ་ཏུ་དོག་པ་མུན་གནག་ཐིབ་པོར་འདུག་པ་ཡི། །མངལ་གནས་དམྱལ་བ་ལྟ་
བུའི་ནང་དུ་དེ་ཞུགས་ནས། །ལུས་ཡོངས་བསྐུམས་ལ་སྡུག་བསྔལ་བརྣག་དགོས་
སོ༑ ༑ཞེས་གསུངས་པ་ལྟར་རོ། །
༩ རྒ་བའི་སྡུག་བསྔལ་བསམ་ཚུལ་གང་དག་ཡོད་ལགས།
ལན། གཟུགས་བཟང་བོ་ཡོངས་སུ་ཉམས་པ། མཐུ་སྟོབས་ཡོངས་སུ་ཉམས་
པ༑ དབང་བོ་ཡོངས་སུ་ཉམས་པ། ཡུལ་ལ་ལོངས་སྤྱོད་པ་ཡོངས་སུ་ཉམས་པ།
ཚེ་ཡོངས་སུ་ཉམས་པ་དང་ལྔའོ། །
༡༠ ན་བའི་སྡུག་བསྔལ་བསམ་ཚུལ་གང་དག་ཡོད།
ལན། ལུས་ཀྱི་རང་བཞིན་འགྱུར་བ། སྡུག་བསྔལ་དང་ཡིད་མི་བདེ་བ་འཕེལ་
ཞིང་དེ་ལ་ཤས་ཆེར་གནས་པ། ཡུལ་གྱི་ལོངས་སྤྱོད་ཡིད་དུ་འོང་བ་མི་འདོད་པ།
ཡུལ་གྱི་ལོངས་སྤྱོད་ཡིད་དུ་མི་འོང་བ་ལ་མི་འདོད་བཞིན་དུ་སྤྱད་དགོས་པ། སྲོག་
གི་དབང་བོ་དང་འབྲལ་བར་འགྱུར་བ་དང་ལྔའོ། །
༡༡ འཆི་བའི་སྡུག་བསྔལ་བསམ་ཚུལ་གང་འདྲ་ཡིན།
ལན། རྒྱ་ཆེན་རོལ་བ་ལས། འཆི་དང་འཕོ་དང་འཆི་འཕོ་དུས་བྱེད་པ། །
ཕངས་ཤིང་སྡུག་པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་འཕྲད་པར་འགྱུར་
མ་ཡིན། །ཤིང་ལས་ལོ་འབྲུལ་འདྲ་ཞིང་ཀླུང་རྒྱུན་མཚུངས། །ཞེས་ནད་ལས་གྲོལ་
ན་དཀའ་བ་སྤྱད་རིན་ཆོག་ནའང་། ཕལ་ཆེར་ནི་ཐབས་ཚོགས་བྱས་ཀྱང་ནད་

ཇེ་ཆེར་སོང་ནས། སྨན་པས་བོར། མོ་བོན་གྱིས་བསླུས། གཉེན་བཤེས་ཀྱིས་
མཐའ་བསྐོར་ནས་མྱ་ངན་དང་། ཤི་དགེ་དུར་འདེབས་ཀྱི་གཤོམ་ར་འདིང་།
རང་ཉིད་བཀྲག་མདངས་ཉམས། ཁ་བསྐམས། མཆུ་བརྫེས་སྣ་ཞོམ། མིག་ཀོང་
མོར་སོང་། དབུགས་བརྩེགས། སྔར་བྱས་ཀྱི་སྡིག་པ་ལ་འགྱོད་པ་དང་། གཉེན་
བཤེས་འཁོར་གཡོག་ནོར་རྫས་ཀུན་ལ་ཤིན་ཏུ་ཆགས་བཞིན་པའི་ངང་ནས་གཏན་
བྲལ་བྱས། གཅེས་པར་བསྐྱངས་པའི་ལུས་ཀྱང་བཞག་ནས་འགྲོ་དགོས་པའི་སྡུག་
བསྔལ་བསམ་ཚུལ་ལོ། །
༡༢ མི་སྡུག་པ་དང་འཕྲད་པའི་སྡུག་བསྔལ་བསམ་ཚུལ་གང་དག་ཡོད།
ལན། དགྲ་ལྟ་བུ་དང་ཕྲད་པ་ཙམ་གྱིས་སྡུག་བསྔལ་དང་ཡིད་མི་བདེ་བ་
སྐྱེ་བ་དང་། དེས་ཆད་པས་གཅོད་པའི་འཇིགས་པའི་གནས་སུ་གྱུར་བ། ཚིགས་
སུ་བཅད་པ་མེད་པ་སྟེ་གཏམ་ངན་པས་འཇིགས་པ་དང་། ཉམ་ང་བཞིན་དུ་
འཆི་བས་འཇིགས་པ་དང་། ཆོས་ལས་འགལ་བས་ཤིས་བའི་འོག་ཏུ་ངན་འགྲོར་
སོང་གིས་དོགས་ནས་འཇིགས་པ་དང་ལྔའོ། །
༡༣ འཆི་བའི་སྡུག་བསྔལ་བསམ་ཚུལ་ལ་གང་དག་ཡོད།
ལན། ལོངས་སྤྱོད་སྡུག་པ་ཕུན་སུམ་ཚོགས་པ་དང་འབྲལ་བ། རྩ་འཇིང་
ཕུན་སུམ་ཚོགས་པ་དང་འབྲལ་བ། འཁོར་སྡུག་པ་ཕུན་སུམ་ཚོགས་པ་དང་འབྲལ་
བ༑ ལུས་སྡུག་པ་ཕུན་སུམ་ཚོགས་པ་དང་འབྲལ་བ། འཆི་བའི་ཚེ་སྡུག་བསྔལ་
ཡིད་མི་བདེ་བ་དྲག་པོ་མྱོང་བ་དང་ལྔའོ། །
༡༤ སྡུག་པ་དང་བྲལ་བའི་སྡུག་བསྔལ་བསམ་ཚུལ་གང་དག་ཡོད།
ལན། ཆེས་ཕངས་པའི་གཉེན་ལ་སོགས་པ་དང་བྲལ་བ་ན་དེས་སེམས་ལ་

མྱ་ངན་སྐྱེ་བ། ངག་ཏུ་སྨྲེ་སྔགས་འདོན་པ། ལུས་ལ་གནོད་པ་སྐྱེད་པ། ཡུལ་
དེའི་ཡོན་ཏན་དྲན་ཞིང་འདོད་པས་ཡིད་གདུང་བ། དེའི་ལོངས་སྤྱོད་མ་ཚང་
བ་དང་ལྔའོ། །
༡༥ ཉེ་བར་ལེན་པའི་ཕུང་བོ་ལྔ་སྡུག་བསྔལ་བར་བསམ་ཚུལ་གང་དག་ཡོད།
ལན། མངོན་པར་འགྲུབ་པའི་སྡུག་བསྔལ་གྱི་སྣོད་དང་། མངོན་པར་གྲུབ་
པ་ལ་བརྟེན་པའི་སྡུག་བསྔལ་གྱི་སྣོད་དང་། སྡུག་བསྔལ་གྱི་སྡུག་བསྔལ་གྱི་སྣོད་
དང་༑ འགྱུར་བའི་སྡུག་བསྔལ་གྱི་སྣོད་དང་། འདུ་བྱེད་ཀྱི་སྡུག་བསྔལ་གྱི་རང་
བཞིན་དུ་གྱུར་བ་དང་ལྔའོ། །
༡༦ གཉིས་པ་སྡུག་བསྔལ་དྲུག་བསམ་པ་ཞེས་བཤེས་སྤྲིངས་ལས་གསུངས་
པའི་ངེས་མེད་དྲུག་གང་དག་ཡིན།
ལན། ངེས་པ་མེད་པ། ངོམས་མི་ཤེས་པ། ལུས་ཡང་དང་ཡང་དུ་འདོར་བ།
ཡང་དང་ཡང་དུ་ཉིང་མཚམས་སྦྱོར་བ། ཡང་དང་ཡང་དུ་མཐོ་དམན་དུ་གྱུར་
བ༑ གྲོགས་མེད་པའི་ཉེས་པ་བསམ་པའོ། །
༡༧ ངེས་པ་མེད་པའི་ཉེས་པ་བསམ་ཚུལ་གང་འདྲ་ཡིན།
ལན། བཤེས་སྤྲིངས་ལས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་
གྱུར་བ་ཡང་བཤེས་ཉིད་དང་། །ལྡོག་པ་ཉིད་དུ་མཆི་བས་དེ་སླད་དུ། །འཁོར་
བ་དག་ན་ངེས་པ་འགའ་མ་མཆིས། །ཞེས་གསུངས་པ་ལྟར་རོ། །
༡༨ ངོམས་མི་ཤེས་པའི་ཉེས་པ་བསམ་ཚུལ་གངའདྲ་ཡིན།
ལན། བཤེས་སྤྲིངས་ལས། རེ་རེས་རྒྱ་མཚོ་བཞི་ལས་ལྷག་པ་ཡི། །འོ་མ་
འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲངས་པའི་འཁོར་བ་པས། །

དེ་བས་ཆེས་མང་ཉིད་ཅིག་བཏུང་འཚལ་ལོ། །ཞེས་གསུངས་པ་ལྟར་རོ། །
༡༩ ལུས་ཡང་དང་ཡང་དུ་འདོར་བའི་ཉེས་པ་བསམ་ཚུལ་གང་འདྲ་ཡིན།
ལན། བཤེས་སྤྲིངས་ལས། རེ་རེའི་བདག་ཉིད་རུས་པའི་ཕུང་བོ་ནི། །ལྷུན་
པོ་མཉམ་པ་སྙེད་ཅིག་འདས་གྱུར་ཏེ། །ཞེས་གསུངས་པ་ལྟར་རོ། །
༢༠ ཡང་ཡང་དུ་ཉིང་མཚམས་སྦྱོར་བའི་ཉེས་པ་བསམ་ཚུལ་གང་འདྲ་ཡིན།
ལན། བཤེས་སྤྲིངས་ལས། མ་ཡི་ཐུག་མཐའ་རྒྱ་ཤུག་ཚི་གུ་ཙམ། །རི་ལུས་
བགྲངས་ཀྱང་ས་ཡིས་ལང་མི་འགྱུར། །ཞེས་གསུངས་པ་ལྟར་རོ། །
༢༡ ཡང་དང་ཡང་དུ་མཐོ་དམན་དུ་འགྱུར་བའི་ཉེས་པ་བསམ་ཚུལ་ཅི་ཡིན།
ལན། བཤེས་སྤྲིངས་ལས། བརྒྱ་བྱིན་འཇིག་རྟེནམཆོད་འོས་གྱུར་ནས་ནི། །ལས་
ཀྱི་དབང་གིས་ཕྱིར་ཡང་ས་སྟེང་ལྷུང་། །འཁོར་ལོའི་སྒྱུར་བ་ཉིད་དུ་གྱུར་ནས་
ཀྱང་༑ ༑འཁོར་བ་དག་ཏུ་ཡང་བྲན་ཉིད་དུ་འགྱུར། །ཞེས་གསུངས་པ་ལྟར་རོ།
༢༢ གྲོགས་མེད་པའི་ཉེས་པ་བསམ་ཚུལ་གང་འདྲ་ཡིན།
ལན། བཤེས་སྤྲིངས་ལས། དེ་ལྟར་ནོངས་པར་འགྱུར་འཚལ་བསོད་ནམས་
ནི༑ ༑རྣམ་གསུམ་མར་མེའི་སྣང་བ་རབ་བཞེས་ཤིག །གཅིག་བུ་ཉི་མ་ཟླ་བས་མི་
བརྫི་བའི། །མུན་ནག་མཐའ་ཡང་ནང་དུ་འཇུག་འཚལ་ལོ། །ཞེས་གསུངས་པ་
ལྟར་རོ། །
༢༣ གསུམ་པ་སྡུག་བསྔལ་གསུམ་ཞེས་པའི་སྡུག་བསྔལ་གསུམ་ནི་གང་
དག་ཡིན།
ལན། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་
བྱེད་སྡུག་བསྔལ་བཅས་སོ། །

༢༤ འགྱུར་བའི་སྡུག་བསྔལ་བསམ་ཚུལ་གང་འདྲ་ཡིན།
ལན། ལམ་རིམ་ཆེན་མོ་ལས། དཔེར་ན། ཕོལ་མིག་གམ་འབྲས་ཤིན་ཏུ་ཚ་
བ་དེ་ལ་ཆུ་བསིལ་བ་བཏབ་ན་བདེ་བར་སྣང་བ་ལྟ་བུ་ནི། འཁོར་བ་བ་རྣམས་
ཀྱི་ཚོར་བ་བདེ་བ་སྟེ། འདི་ནི་ནམ་ཞིག་པ་ན་ཡང་སྡུག་བསྔལ་སྐྱེད་པས་འགྱུར་
བའི་སྡུག་བསྔལ་ལོ། །ཞེས་གསུངས་པ་ལྟར་རོ། །
༢༥ སྡུག་བསྔལ་གྱི་སྡུག་བསྔལ་བསམ་ཚུལ་གང་འདྲ་ཡིན།
ལན། སྐྱེས་པ་ཙམ་ནས་ལུས་སེམས་གང་རུང་གདུང་བའི་ཚོར་བའམ་དེ་
དང་མཚུངས་ལྡན་དང་ངོས་རྐྱེན་ཅི་རིགས་སུ་བསམ་པའོ། །
༢༦ ཁྱབ་པ་འདུ་བྱེད་ཀྱི་སྡུག་བསྔལ་བསམ་ཚུལ་གང་འདྲ་ཡིན།
ལན། ཉོན་མོངས་དང་སྡུག་བསྔལ་སྐྱེད་པའི་གནས་ངན་ལེན་དང་རྗེས་སུ་
འབྲེལ་བའི་ཟག་བཅས་ཀྱི་དངོས་པོ་བསམ་པའོ། །
༢༧ ལྷའི་སྡུག་བསྔལ་བསམ་ཚུལ་གང་འདྲ་ཡིན།
ལན། བཤེས་སྤྲིངས་ལས། མཐོ་རིས་ན་ཡང་བདེ་ཆེན་དེ་དག་གི །འཆི་
འཕོའི་སྡུག་བསྔལ་ཉིད་ནི་དེ་བས་ཆེ། །དེ་ལྟར་སྐྱེ་བོ་ཡ་རབས་རྣམས་ཀྱིས་ནི། །
ཟད་འགྱུར་མཐོ་རིས་སླད་དུ་སྲེད་མི་བགྱི། །ཞེས་གསུངས་པ་ལྟར་རོ། །
༢༨ འདོད་ལྷ་ལ་སྡུག་བསྔལ་གསུམ་གང་དག་ཡིན།
ལན། འཆི་འཕོ་བ་དང་ལྟུང་བའི་སྡུག་བསྔལ་དང་། སྤ་གོང་བའི་སྡུག་བསྔལ་
དང་། བཅད་པ་དང་དྲལ་བ་དང་གསོད་དང་སྤྱུགས་པའི་སྡུག་བསྔལ་ལོ། །
༢༩ འདོད་ལྷའི་འཆི་ལྟས་ལྔ་གང་དག་ཡིན།
ལན། བཤེས་སྤྲིངས་ལས། ལུས་ཀྱི་ཁ་དོག་མི་སྡུག་འགྱུར་བ་དང་། །སྟན་

ལ་མི་དགའ་མེ་ཏོག་ཕྲེང་རྙིང་དང་། །གོས་ལ་དྲི་མ་ཆགས་དང་ལུས་ལ་ནི། །
སྔོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྒྲོན་བྱེད་
འཆི་ལྟས་ལྔ། །ཞེས་གསུངས་པ་ལྟར་རོ། །
༣༠ གནས་འོག་མར་ལྟུང་བའི་སྡུག་བསྔལ་གང་འདྲ་ཡིན།
ལན། བཤེས་སྤྲིངས་ལས། ལྷ་ཡི་འཇིག་རྟེན་དག་ནས་འཕོས་པ་ལ། །གལ་
ཏེ་དགེ་བའི་ལྷག་མ་འགའ་མེད་ན། །དེ་ནས་དབང་མེད་དུད་འགྲོ་ཡི་དྭགས་
དང་༑ ༑དམྱལ་བར་གནས་པ་གང་ཡང་རུང་བར་འགྱུར། །ཞེས་གསུངས་པ་
ལྟར་རོ། །
༣༡ གོང་མ་གཟུགས་གཟུགས་མེད་ཀྱི་ལྷ་རྣམས་ཀྱི་སྡུག་བསྔལ་བསམ་
ཚུལ་གང་འདྲ་ཡིན།
ལན། ལམ་རིམ་ཆེན་མོ་ལས། སྡུག་བསྔལ་དེ་དག་མེད་ལ། འོན་ཀྱང་ཉོན་
མོངས་པ་དང་ལྡན་ཞིང་སྒྲིབ་པ་དང་བཅས་ལ་འཆི་འཕོ་བ་དང་། གནས་པ་ལ་
རང་དབང་མེད་པས་དེ་དག་ཀྱང་གནས་ངན་ལེན་གྱིས་ནི་སྡུག་བསྔལ་བའོ། །
ཞེས་གསུངས་པ་ལྟར་རོ། །
༣༢ གཉིས་པ་ཀུན་འབྱུང་འཁོར་བའི་འཇུག་རིམ་བསམ་པ་ལ་ས་བཅད་
གང་དག་ཡོད།
ལན། ཉོན་མོངས་པའི་སྐྱེ་ཚུལ། དེས་ལས་གསོག་ཚུལ། འཆི་འཕོ་བ་དང་
ཉིང་མཚམས་སྦྱོར་བའི་ཚུལ་དང་གསུམ་མོ། །
༣༣ ཉོན་མོངས་སྐྱེ་ཚུལ་ཇིའདྲ་ཞིག་གིས་བསམ་དགོས།
ལན། ལམ་རིམ་ཆེན་མོ་ལས། འཁོར་བ་འགྲུབ་པའི་རྒྱུ་ལ་ལས་དང་ཉོན་མོངས་

པ་གཉིས་དགོས་ཀྱང་། ཉོན་མོངས་གཙོ་བོ་ཡིན་ཏེ། ཞེས་གསུངས་པ་ལྟར་རོ། །
༣༤ ཉོན་མོངས་སྤྱིའི་མཚན་ཉིད་གང་འདྲ་ཡིན།
ལན། ཀུན་བཏུས་ལས། ཆོས་གང་འབྱུང་བ་ན་རབ་ཏུ་མ་ཞི་བའི་མཚན་
ཉིད་དུ་འབྱུང་སྟེ། དེ་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་འབྱུང་བ་དེ་
ཉོན་མོངས་པའི་མཚན་ཉིད་དོ། །ཞེས་དང་། ལམ་རིམ་ཆེན་མོ་ལས། གང་སྐྱེས་
པ་ན་སེམས་རྒྱུད་རབ་ཏུ་མ་ཞི་བར་བྱེད་པའོ། །ཞེས་གསུངས་པ་ལྟར་རོ། །
༣༥ འདོད་ཆགས་ཀྱི་ངོ་བོ་གང་འདྲ་ཡིན།
ལན། ལམ་རིམ་ཆེན་མོ་ལས། ཕྱིའམ་ནང་གི་ཡུལ་སྡུག་པ་ཡིད་དུ་འོང་
བ་ལ་དམིགས་ནས་རྗེས་སུ་ཆགས་པ་སྟེ། དཔེར་ན་རས་ལ་སྣུམ་ཞུགས་པ་དབྱུང་
དཀའ་བ་བཞིན་དུ། འདི་ཡང་རང་གི་དམིགས་པ་ལ་ཞེན་ཅིང་མཆེད་པ་ནི་
དམིགས་པ་དེ་དང་དབྲལ་བའོ། །ཞེས་གསུངས་པ་ལྟར་རོ། །
༣༦ ཁོང་ཁྲོའི་ངོ་བོ་གང་འདྲ་ཡིན།
ལན། ལམ་རིམ་ཆེན་མོ་ལས། སེམས་ཅན་རྣམས་དང་སྡུག་བསྔལ་དང་
མཚོན་དང་ཚེར་མ་སོགས་སྡུག་བསྔལ་གྱི་གནས་རྣམས་ལ་དམིགས་ནས་ཀུན་ནས་
མནར་སེམས་པ་སེམས་རྩུབ་མོ་ཡུལ་དེ་རྣམས་ལ་གནོད་པ་བྱ་བར་སེམས་པའོ། །
ཞེས་གསུངས་པར་ལྟར་རོ། །
༣༧ འཇིག་ལྟའི་ངོ་བོ་ཇི་ལྟར་རམ།
ལན། ཉེ་བར་ལེན་པའི་ཕུང་བོ་ལ་དམིགས་ནས་ང་དང་ངའི་ཞེས་བདག་དང་
བདག་གིར་ལྟ་བའི་ཤེས་རབ་ཉོན་མོངས་ཅན་ནོ། །ཞེས་གསུངས་པ་ལྟར་རོ། །
༣༨ ཉོན་མོངས་སྤྱིའི་སྐྱེ་རིམ་གང་འདྲ་ཡིན།

ལན། ལམ་རིམ་ཚིགས་བཅད་མ་ལས། འཇིག་ལྟ་མ་རིག་སོ་སོར་འདོད་
པའི་ལུགས་ལྟར་ན། །ཕུང་བོའི་གནས་ལུགས་གསལ་ལ་སྒྲིབ་པའི་མ་རིག་ལས། །
ཕུང་བོ་བདག་ཏུ་འཁྲུལ་ཞིང་དེ་ལས་ཉོན་མོངས་པ། །གཞན་རྣམས་སྐྱེ་འོ་གཅིག་
པ་ལྟར་ན་འཇིག་ལྟ་ཉིད། །ཉོན་མོངས་ཀུན་གྱི་རྩ་བ་ཡིན་ཏེ་འཇིག་ལྟ་ཡིས།
བདག་ཏུ་བཟུང་ན་བདག་གཞན་ཕྱེ་ནས་ཆགས་སྡང་སོགས། །ཉེས་སྐྱོན་ཐམས་
ཅད་འབྱུང་ཞེས་རིག་པའི་དབང་ཕྱུག་གསུངས། །ཞེས་གསུངས་པ་ལྟར་རོ། །
༣༩ གསུམ་པ་ཉོན་མོངས་པའི་རྒྱུ་ལ་གང་དག་ཡོད།
ལན། རྟེན།དམིགས་པ། འདུ་འཛི། བཤད་པ། གོམས་པ། ཡིད་ལ་བྱེད་
པ་སྟེ་དྲུག་གོ །
༤༠ བཞི་བ་ཉོན་མོངས་པའི་ཉེས་དམིགས་བསམ་ཚུལ་གང་འདྲ་ཡིན།
ལན། སྤྱོད་འཇུག་ལས། ཞེ་སྡང་སྲེད་སོགས་དགྲ་རྣམས་ནི། །རྐང་ལག་ལ་
སོགས་ཡོད་མིན་ལ། །དཔའ་མཛངས་མིན་ཡང་ཅི་ཞིག་ལྟར། །དེ་དག་གིས་
བདག་བྲན་བཞིན་བྱས། །བདག་གི་སེམས་ལ་གནས་བཞིན་དུ། །དགའ་མགུར་
བདག་ལ་གནོད་བྱེད་པ། །དེ་ལ་མི་ཁྲོ་བཟོད་པ་ནི། །གནས་མིན་བཟོད་པ་སྨད་
པའི་གནས། །ཞེས་གསུངས་པ་ལྟར་རོ། །
༤༡ དེས་ལས་གསོག་པའི་ཚུལ་ལ་གང་དག་ཡོད།
ལན། གསག་པར་བྱ་བའི་ལས་ངོས་བཟུང་བ་དང༌། དེ་ཇི་ལྟར་གསོག་པའི་
ཚུལ་ལོ། །
༤༢ བསགས་པར་བྱ་བའི་ལས་གང་དག་ཡིན།
ལན། ལམ་རིམ་ཆེན་མོ་ལས། སེམས་པའི་ལས་དང་། བསམ་པའི་ལས་

སོ། །ཞེས་གསུངས་ཕྱིར་རོ། །
༤༣ སེམས་པའི་ལས་དང་བསམ་པའི་ལས་གཉིས་ཀྱི་ངོ་བོ་གང་འདྲ་ཡིན།
ལན། ལམ་རིམ་ཆེན་མོ་ལས། རང་དང་མཚུངས་བར་ལྡན་པའི་སེམས་
ཡུལ་རྣམས་ལ་གཡོ་ཞིང་སྐུལ་པར་བྱེད་པའི་སེམས་བྱུང་ཡིད་ཀྱི་ལས་སོ། །གཉིས་
པ་ནི། སེམས་པ་དེས་ཀུན་ནས་བསླངས་པའི་ལུས་ངག་གི་ལས་ཏེ། མཛོད་ལས།
ལས་ནི་སེམས་པ་དང་དེས་བྱས། །སེམས་པ་ཡིད་ཀྱི་ལས་ཡིན་ཏེ། །དེས་བསྐྱེད་
ལུས་དང་ངག་གི་ལས། །ཞེས་གསུངས་པ་ལྟར་རོ།
༤༤ བསོད་ནམས་ཀྱི་ལས་གང་འདྲ་ཡིན།
ལན། ལམ་ཆེན་མོ་ལས། བསོད་ནམས་ཀྱི་ལས་ནི་འདོད་པའི་ཁམས་ཀྱིས་
བསྡུས་པའི་དགེ་བའི་ལས་སོ། །ཞེས་དང་། མཛོད་ལས། བསོད་ནམས་འདོད་
ཁམས་དགེ་བའི་ལས། །ཞེས་གསུངས་སོ། །
༤༥ བསོད་ནམས་མ་ཡིན་པའི་ལས་གང་འདྲ་ཡིན།
ལན། ངན་འགྲོར་སྐྱེ་བ་འཕེན་བྱེད་ཀྱི་ལས་ནི་བསོད་ནམས་མ་ཡིན་པའི་
ལས་ཡིན་ཏེ། ལམ་རིམ་ཆེན་མོ་ལས། དེ་ལ་མི་དགེ་བའི་ལས་ནི་བསོད་ནམས་
མ་ཡིན་པའི་ལས་ཡིན་ལ། ཞེས་གསུངས་པའི་ཕྱིར།
༤༦ མི་གཡོ་བའི་ལས་གང་འདྲ་ཡིན།
ལན། ལམ་རིམ་ཆེན་མོ་ལས། མི་གཡོ་བའི་ལས་ནི་གཟུགས་དང་གཟུགས་
མེད་ཀྱི་སས་བསྡུས་པའི་དགེ་བ་ཟག་པ་དང་བཅས་པའི་ལས་སོ། །ཞེས་དང་
མཛོད་ལས། མི་གཡོ་གོང་མ་ལས་སྐྱེས་པའི། །ཞེས་གསུངས་པའི་ཕྱིར། །
༤༧ བདེན་པ་མངོན་སུམ་དུ་རྟོགས་པ་ནས་འཕེན་བྱེད་འཁོར་བར་

ལས་གསར་དུ་གསོག་པ་ཡོད་དམ།
ལན། བདེན་པ་མངོན་སུམ་དུ་རྟོགས་པ་ནས་འཁོར་བར་འཕེན་བྱེད་ལས་
གསར་དུ་གསོག་པ་མེད་དེ། མཛོད་ལས། བདེན་པ་མཐོང་ལ་འཕེན་པ་མེད། །
ཞེས་གསུངས་པའི་ཕྱིར། །
༤༨ ལས་གསོག་པ་དེ་ཡང་གཉིས་ཏེ་ཞེས་པའི་གཉིས་གང་དག་ཡིན།
ལན། ཚོར་བ་བདེ་བའི་དོན་དུ་གསོག་པ་དང༌། ཚོར་བ་བཏང་སྙོམས་ཀྱི་
ཕྱིར་དུ་གསོག་པའོ། །
༤༩ གསུམ་པ་འཆི་འཕོ་བ་དང་། ཉིང་མཚམས་སྦྱོར་ཚུལ་ལྔ་ཞེས་པའི་
ལྔ་གང་དག་ཡིན།
ལན། འཆི་བའི་རྐྱེན། འཆི་བའི་སེམས། དྲོད་གང་ནས་སྡུད་པ། ཤི་ནས་
བར་དོ་འགྲུབ་ལུགས། དེ་ནས་སྐྱེ་སྲིད་དུ་སྐྱེ་བ་ལེན་ཚུལ་ལོ། །
༥༠ མདོ་ནས་གསུངས་པའི་འཆི་རྐྱེན་དགུ་བོ་གང་དག་ཡིན།
ལན། ཁ་ཟས་ཚོད་མི་ཟིན་པར་ཟ་བ་དང་། མི་འཕྲོད་པ་ཟ་བ་དང་། སྔ་
མ་མ་ཞུ་བར་ཟ་བ་དང་། མ་ཞུ་བ་ལྟོར་བསགས་པ་འབྱིན་པར་མི་བྱེད་པ་དང་།
སྨིན་པ་བསྒགས་པ་དང་། སྨན་སོ་སོར་མི་སྟེན་པ་དང་། གོམས་པ་དང་མ་གོམས་
པ་མི་ཤེས་པ་དང་། དུས་མ་ཡིན་པར་འགྲོ་བ་དང་། མི་ཚངས་པར་སྤྱོད་པའོ། །
༥༡ གཉིས་པ་འཆི་བའི་སེམས་ནི་གསུམ་ཞེས་པའི་གསུམ་གང་དག་ཡིན།
ལན། དགེ་བའི་སེམས་དང་ལྡན་པར་འཆི་བ། མི་དགེ་བའི་སེམས་དང་
ལྡན་པར་འཆི་བ། ལུང་མ་བསྟན་གྱི་སེམས་དང་ལྡན་པར་འཆི་བའོ། །
༥༢ གསུམ་པ་དྲོད་གང་ནས་སྡུད་པ་ཞེས་པའི་དྲོད་སྡུད་ཚུལ་ཇི་འདྲ་

ཞིག་ཡིན།
ལན། ལམ་རིམ་ཚིགས་བཅད་མ་ལས། མི་དགེ་བྱེད་པ་སྟོད་ནས་རིམ་གྱིས་
དྲོད་བསྡུས་ནས། །སྙིང་ཁའི་བར་དུ་འདོར་ཞིང་དགེ་བྱེད་སྨད་རིམ་ནས། །སྙིང་
གི་བར་དུ་འདོར་ལ་རྣམ་ཤེས་དེ་ནས་འཕོ། །ཞེས་གསུངས་པ་ལྟར་རོ། །
༥༣ བཞི་བ་ཤི་ནས་བར་དོ་འགྲུབ་ལུགས་ནི་ཞེས་པའི་བར་དོ་གྲུབ་ཚུལ་
གང་འདྲ་ཡིན།
ལན། མཛོད་ལས། སྔོན་དུས་སྲིད་འབྱུང་ཤ་ཚུགས་ཅན། །དེ་ནི་འཆི་བའི་
སྔོན་རོལ་ཏེ། །སྐྱེ་བའི་སྐད་ཅིག་ཕན་ཆད་དོ། །རིས་མཐུན་ལྷ་མིག་དག་པས་
མཐོང་། །ལས་ཀྱི་རྫུ་འཕྲུལ་ཤུགས་དང་ལྡན། །དབང་བོ་ཀུན་ཚང་ཐོག་མེད་
ལྡན༑ ༑མི་ལྡོག་དེ་ནི་དྲི་ཟ་འོ། །ཞེས་གསུངས་པ་ལྟར་རོ། །
༥༤ སྐྱེ་སྲིད་དུ་ཉིང་མཚམས་སྦྱོར་ཚུལ་གང་འདྲ་ཡིན།
ལན། སྐྱེ་བ་ལེན་པ་ལ་མངལ་དུ་སྐྱེ་བ་ན་ཕ་མའི་ཁུ་ཁྲག་ལ་ཕྱིན་ཅི་ལོག་
ཏུ་མཐོང་ནས་དེ་ཚེ་ཕ་མ་ཉལ་བོ་བྱེད་པ་མེད་བཞིན་དུ་ཉལ་བོ་བྱེད་པ་སྒྱུ་མ་
བཞིན་མཐོང་སྟེ་མོར་སྐྱེ་ན་བུད་མེད་ལ་འབྲལ་འདོད་དང་སྐྱེས་པ་ལ་ཆགས་ཏེ་
ཉལ་འདོད་སྐྱེས་པས་ཉེ་བར་ཕྱོགས་པ་ན་ཕོ་མོའི་ཡན་ལག་གཞན་གང་ཡང་མི་
སྣང་བར་ཕོ་མོའི་མཚན་མ་ཙམ་ཞིག་མཐོང་བས་ཁྲོས་ཏེ་ཤི་ནས་སྐྱེ་བ་ལེན་ནོ། །
སྐྱེ་གནས་སུ་འགྲོ་འདོད་མེད་ན་མི་སྐྱེས་པས་དམྱལ་བར་སྐྱེ་བའི་ལས་
བསགས་པའི་བྱ་བ་དང་ཤན་པ་ལ་སོགས་བར་སྲིད་དུ་སྐྱེས་ནས་ལུག་ལ་སོགས་པ་
རྨི་ལམ་བཞིན་དུ་མཐོང་ནས་དགའ་བས་དེར་རྒྱུགས་ཤིང་སྐྱེ་གནས་ཀྱི་གཟུགས་དེ་
ལ་ཁྲོས་ནས་བར་སྲིད་འགགས་ལ་སྐྱེ་བ་ལེན་ལ། དམྱལ་བར་སྐྱེ་བའི་ལས་བསགས་

པའི་བྱ་བ་དང་ཤན་པ་ལ་སོགས་བར་སྲིད་དུ་སྐྱེས་ནས་ལུག་ལ་སོགས་པ་རྨི་ལམ་
བཞིན་དུ་མཐོང་ནས་དགའ་བས་དེར་རྒྱུགས་ཤིང་སྐྱེ་གནས་ཀྱི་གཟུགས་དེ་ལ་
ཁྲོས་ནས་བར་སྲིད་འགགས་ཏེ་སྐྱེ་བ་ལེན་ལ། དམྱལ་བ་དང་ཡི་དྭགས་པ་ཅན་
སོགས་དེ་བཞིན་ཡིན་ལ་དུད་འགྲོ་དང་ཡི་དྭགས། མི། འདོད་གཟུགས་ཀྱི་ལྷར་
སྐྱེ་ན་རིགས་མཐུན་པའི་སེམས་ཅན་མཐོང་ནས་དེ་ལྟར་བྱེད་པར་གསུངས་སོ། །
༥༥ གཉིས་པ་རྟེན་འབྲེལ་བཅུ་གཉིས་ཀྱི་སྒོ་ནས་བསམ་པ་ལ་བཞི་ཞེས་
པའི་བཞི་གང་དག་ཡིན།
ལན། ཡན་ལག་གི་དབྱེ་བ་དང་། ཡན་ལག་གི་བསྡུ་བ་དང་། ཚེ་དུ་ལ་
རྫོགས་པ་དང་། དེ་དག་གི་དོན་བསྡུ་བའི་ཚུལ་ལོ།
༥༦ ཡན་ལག་གི་དབྱེ་བ་ལ་གང་དག་ཡོད།
ལན། ༡ ཐོག་མའི་མ་རིག་པ། ༢ འདུ་བྱེད། ༣ རྣམ་ཤེས། ༤ མིང་གཟུགས།
༥སྐྱེ་མཆེད། ༦རེག་པ། ༧ ཚོར་བ། ༨སྲེད་པ། ༩ལེན་པ། ༡༠ སྲིད་པ།
༡༡ སྐྱེ་བ། ༡༢ རྒ་ཤི་སྟེ་བཅུ་གཉིས་སོ། །
༥༧ རྩྭ་རིག་པའི་ངོ་བོ་གང་འདྲ་ཡིན།
ལན། རིག་པའི་འགལ་ཟླ་མི་མཐུན་ཕྱོགས་སུ་གྱུར་བའི་སེམས་བྱུང་རྨོངས་
པ་དེ། མ་རིག་པའི་མཚན་ཉིད་དོ། །
༥༨ འདུ་བྱེད་ཀྱི་ལས་ལ་གང་དག་ཡོད།
ལན། ངན་འགྲོ་འཕེན་པའི་བསོད་ནམས་མ་ཡིན་པའི་ལས་དང་། འདོད་
ཁམས་ཀྱི་བདེ་འགྲོ་འཕེན་པའི་བསོད་ནམས་ཀྱི་ལས་དང་། ཁམས་གོང་མའི་
བདེ་འགྲོ་འཕེན་པའི་མི་གཡོ་བའི་ལས་དང་གསུམ་ཡོད་དོ། །

༥༩ གསུམ་པ་རྣམ་ཤེས་ཞེས་པའི་རྣམ་ཤེས་ལ་གང་འཇོག
ལན། ལམ་རིམ་ཆེན་མོ་ལས། མདོ་ལས་རྣམ་ཤེས་ཚོགས་དྲུག་ལ་གསུངས་ཀྱང་།
འདིར་གཙོ་བོ་ནི་ཀུན་གཞི་ཁས་ལེན་པ་རྣམས་ལྟར་ན་ཀུན་གཞི་ཡིན་ལ། ཁས་
མི་ལེན་པ་རྣམས་ལྟར་ན་ཡིད་ཀྱི་རྣམ་ཤེས་སོ། །ཞེས་གསུངས་པ་ལྟར་རོ།
༦༠ མིང་གཟུགས་ཅི་རིགས་ཀྱི་རྟེན་འབྲེལ་གྱི་ངོ་བོ་གང་འདྲ་ཡིན།
ལན། རང་དང་རྟེན་འབྲེལ་ཚར་གཅིག་ཏུ་གཏོགས་པའི་ཡན་ལག་གསུམ་
པ་རྣམ་ཤེས་ཀྱི་རྟེན་འབྲེལ་གྱི་སྟེང་གི་སྐྱེ་སྲིད་ཀྱི་ས་བོན་ཡོངས་སུ་སྨིན་པའི་རྣམ་
སྨིན་གྱི་གཙོ་བོ་ཡང་ཡིན། རང་ཉིད་འཕེན་བྱེད་ཀྱི་ལས་ཀྱིས་འཕངས་པའི་
ཡན་ལག་བཞིའི་དང་བོ་ཡང་ཡིན་པའི་གཞི་མཐུན་གྱི་རིགས་གནས་ཀྱི་ཉེར་ལེན་
གྱི་ཕུང་བོ་དེ། ཡན་ལག་བཞི་བ་མིང་གཟུགས་ཅི་རིགས་ཀྱི་རྟེན་འབྲེལ་གྱི་མཚན་
ཉིད༑
༦༡ བརྒྱད་པ་སྲེད་པའི་ངོ་བོ་གང་འདྲ་ཡིན།
ལན། ལམ་རིམ་ཆེན་མོ་ལས། ཚོར་བ་བདེ་བ་ལ་མི་འབྲལ་བ་དང་སྡུག་
བསྔལ་ལ་འབྲལ་བར་སྲེད་པའོ། །ཞེས་གསུངས་པ་ལྟར་རོ། །
༦༢ བཅུ་གཉིས་པ་རྒ་ཤི་ཅི་རིགས་ཀྱི་རྟེན་འབྲེལ་ལ་གང་འཇོག་པ་ཡིན།
ལན། སྐྱེ་བའི་ཕུང་བོ་ན་ཚོད་སྨིན་ཅིང་གཞན་དུ་འགྱུར་བ་རྒ་བའི་རྟེན་
འབྲེལ་དང་། ཕུང་བོའི་རིས་མཐུན་དོར་བ་ནི་ཤི་བ་པའི་རྟེན་འབྲེལ་ཡིན་ནོ། །
༦༣ ཀུན་ཉོན་ཕྱོགས་ཀྱི་རྟེན་འབྲེལ་ཡན་ལག་བཅུ་གཉིས་པོ་ཡན་ལག་
བཞིའི་ནང་དུ་བསྡུ་ཚུལ་གང་འདྲ་ཡིན།
ལན། ༡ ཐོག་མའི་མ་རིག་པ་དང་། ༢ འདུ་བྱེད་དང་། ༣ རྣམ་ཤེས་གསུམ་

འཕེན་པའི་ཡན་ལག ༤ མིང་གཟུགས་དང༌། ༥ སྐྱེ་མཆེད་དྲུག་དང༌།
༦ རེག་པ་དང༌། ༧ ཚོར་བ་བཞི་འཕངས་པའི་ཡན་ལག ༨སྲེད་པ་དང་།
༩ ལེན་པ་དང༌། ༡༠ སྲིད་པ་གསུམ་མངོན་པར་འགྲུབ་བྱེད་ཀྱི་ཡན་ལག
༡༡ སྐྱེ་བ་དང་། ༡༢ རྒ་ཤི་གཉིས་མངོན་པར་གྲུབ་པའི་ཡན་ལག་གོ
༦༤ ཡན་ལག་བཅུ་གཉིས་ལམ་གསུམ་གྱི་ནང་དུ་འདུ་ཚུལ་གང་འདྲ་ཡིན།
ལན། སློབ་དཔོན་ཀླུ་སྒྲུབ་ཀྱིས།
དང་བོ་བརྒྱད་པ་དགུ་ཉོན་མོངས། །གཉིས་པ་བཅུ་བ་ལས་ཡིན་ཏེ། །ལྷག་མ་
རྣམས་ནི་སྡུག་བསྔལ་ཡིན། ཞེས་གསུངས་པ་ལྟར་རོ། །
༦༥ འཕེན་པའི་ཡན་ལག་དང་འཕངས་པའི་ཡན་ལག་གི་ཁྱད་པར་
གང་འདྲ་ཡིན།
ལན། འཕེན་པའི་ཡན་ལག་ནི་རྒྱུ་དང་འཕངས་པའི་ཡན་ལག་ནི་འབྲས་བུ་
ཡིན་ནོ། །
༦༦ མངོན་པར་གྲུབ་པར་བྱེད་པའི་ཡན་ལག་དང་མངོན་པ་གྲུབ་པའི་
ཡན་ལག་གི་ཁྱད་པར་གང་འདྲ་ཡིན།
ལན། མངོན་པར་འགྲུབ་པར་བྱེད་པའི་ཡན་ལག་རྒྱུ་དང་མངོན་པར་གྲུབ་
པའི་ཡན་ལག་འབྲས་བུ་ཡིན་ནོ། །
༦༧ སཱ་ལུ་ལྗང་བའི་མདོ་ནས་གསུངས་པའི་ཡན་ལག་བཅུ་གཉིས་སྡུད་
པའི་རྒྱུ་བཞི་གང་ལགས།
ལན། ཞིང་དང་། ས་བོན་དང་། བརླན་དང་། མྱུ་གུ་བཞིན་དུ། མ་རིག་
པའི་འདེབས་པ་པོས། ལས་ཀྱི་ཞིང་ལ་རྣམ་ཤེས་ཀྱི་ས་བོན་བཏབ་པ་དེ་སྲིད་

པའི་ཆུས་བརླན་པར་བྱས་ན་མའི་མངལ་དུ་མིང་གཟུགས་ཀྱི་མྱུ་གུ་འགྲུབ་པར་
གསུངས་སོ། །
༦༨ གསུམ་པོ་དག་ལས་གཉིས་འབྱུང་སྟེ་ཞེས་པའི་གསུམ་དང་གཉིས་
གང་ཡིན།
ལན། ཐོག་མའི་མ་རིག་པ་དང་བརྒྱད་པ་སྲེད་པ་དང་དགུ་བ་ལེན་པ་
གསུམ་ལས། ཡན་ལག་གཉིས་པ་འདུ་བྱེད་དང༌། བཅུ་བ་སྲིད་པའི་རྟེན་
འབྲེལ་ཏེ་གཉིས་འབྱུང་ངོ་། །
༦༩ གཉིས་ལས་བདུན་འབྱུང་ཞེས་པའི་གཉིས་དང་བདུན་གང་དག་
ཡིན་༑
ལན། ཡན་ལག་གཉིས་པ་འདུ་བྱེད་དང་། བཅུ་བ་སྲིད་པའི་རྟེན་འབྲེལ་
གཉིས་པོ་དེ་ལས། ཚེ་འདིའི་མིང་གཟུགས། སྐྱེ་མཆེད་དྲུག རེག་པ། ཚོར་བ་
བཞི་དང་། འབྲས་དུས་ཀྱི་རྣམ་ཤེས་དང་ལྔ་། གྲུབ་འབྲས་སྐྱེ་བ་རྒ་ཤི་སྟེ་བདུན་
འབྱུང་ངོ་། །
༧༠ བདུན་ལས་གསུམ་འབྱུང་ཞེས་པའི་གསུམ་གང་དག་ཡིན།
ལན། འབྲས་བུ་བདུན་པོ་དེ་ལས་སླར་ཡང་ཐོག་མའི་མ་རིག་པ་དང་སྲེད་
པ་དང་ལེན་པ་གསུམ་འབྱུང་ངོ་། །
༧༡ གསུམ་པ་ཚེ་དུ་ལ་རྫོགས་པ་ནི་ཞེས་པའི་རྟེན་འབྲེལ་ཡན་ལག་བཅུ་
གཉིས་ཚེ་དུ་ཙམ་ལ་རྫོགས་སམ།
ལན། ལམ་རིམ་ཆེན་མོ་ལས། ཡུན་རིང་ན་ཡང་ཚེ་གསུམ་ལས་མི་འགྱང་སྟེ།
འགྲུབ་བྱེད་དང་གྲུབ་པ་གཉིས་དང་འཕེན་བྱེད་གསུམ་ལ་ཚེ་རེ་རེ་དགོས་ལ།

འཕངས་པའི་ཡན་ལག་རྣམས་གྲུབ་པའི་ཡན་ལག་ཏུ་འདུས་པའི་ཕྱིར་དང་།
འཕེན་བྱེད་དང་འགྲུབ་བྱེད་ཀྱི་བར་དུ་ཚེ་དུ་མས་ཆོད་ཀྱང་རྟེན་འབྲེལ་གཞན་
གྱི་ཚེ་ཡིན་གྱི། རྟེན་འབྲེལ་དེའི་ཚེ་མིན་པའི་ཕྱིར་རོ། །ཞེས་གསུངས་སོ། །
༧༢ གསུམ་པོ་དག་ལས་(   )སྟེ། ། (  )
བདུན་འབྱུང་བདུན་ལས་ཀྱང་། ། ( ) སྲིད་པའི་འཁོར་ལོ་དེ། །
( )ཡང་དང་( )།།
ལན། ཁ་བསྐངས་པ་ནི། གསུམ་པོ་དག་ལས་( གཉིས་འབྱུང་)སྟེ། །
(གཉིས་ལས་)བདུན་འབྱུང་བདུན་ལས་ཀྱང་། །(གསུམ་འབྱུང་)སྲིད་
པའི་འཁོར་ལོ་དེ། །(ཉིད་ནི་)ཡང་དང་(ཡང་དུ་འཁོར་)། །
༧༣ རབ་ཏུ་བྱུང་བའི་སྡོམ་པ་ནི་སྡོམ་གསུམ་གྱི་ནང་ནས་གང་ཡིན།
ལན། སོ་སོར་ཐར་བའི་སྡོམ་པ་ཡིན་ནོ། །
༧༤ མི་ཤེས་པའི་གཉེན་པོ་གང་འདྲ་ཡིན།
ལན། ལམ་རིམ་ཆེན་མོ་ལས། བསླབ་བྱ་རྣམས་ཉན་ནས་ཤེས་པར་བྱའོ། །
ཞེས་གསུངས་སོ། །
༧༥ བག་མེད་པའི་གཉེན་པོ་གང་དག་ཡིན།
ལན། ལམ་རིམ་ཆེན་མོ་ལས། བླང་དོར་གྱི་དམིགས་རྣམ་མ་བརྗེད་པའི་
དྲན་པ་དང་འཕྲལ་འཕྲལ་དུ་སྒོ་གསུམ་ལ་སོ་སོར་རྟོག་ཅིང་། ལེགས་ཉེས་གང་
ལ་འཇུག་ཤེས་པར་བྱེད་པའི་ཤེས་བཞིན་དང་། བདག་གམ་ཆོས་ཀྱི་དབང་དུ་
བྱས་ནས་ཉེས་པ་ལ་འཛེམ་པའི་ངོ་ཚ་ཤེས་པ་དང་། གཞན་གྱིས་སྨད་དུ་འོང་སྙམ་
ནས་འཛེམ་པའི་ཁྲེལ་ཡོད་དང་། ཉེས་སྤྱོད་ཀྱི་རྣམ་སྨིན་ལ་འཇིགས་ནས་བག་

འཁུམས་པ་སོགས་ལ་བསླབ་པོ། །ཞེས་གསུངས་པ་ལྟར་རོ།
༧༦ མ་གུས་པའི་གཉེན་པོ་གང་འདྲ་ཡིན།
ལན། སྟོན་པ་དང་དེའི་བཅས་པ་དང་ཚངས་པ་མཚུངས་པར་སྤྱོད་པ་
རྣམས་ལ་གུས་པར་བྱའོ། །ཞེས་གསུངས་པ་ལྟར་རོ། །
༧༧ ཉོན་མོངས་མང་བའི་གཉེན་པོ་གང་འདྲ་ཡིན།
ལན། ལམ་རིམ་ཆེན་མོ་ལས། རྒྱུད་ལ་བརྟགས་ཏེ་ཉོན་མོངས་གང་ཤས་
ཆེ་བ་ལ་གཉེན་པོ་འབད་ནས་བསྟེན་ནོ། །ཞེས་གསུངས་པ་ལྟར་རོ། །
༧༨ ལྟུང་བ་འབྱུང་བའི་རྒྱུ་ལ་གང་དག་ཡོད།
ལན། བཞི་ཡོད་དེ། མི་ཤེས་པ། བག་མེད་པ། མ་གུས་པ། ཉོན་མོངས་
མང་བ་བཅས་སོ། །
༧༩ བསླབ་པ་ལ་མ་གུས་པའི་གཉེན་པོར་གང་ལ་བསླབ་དགོས།
ལན། ཉེས་པ་ཆུང་ངུ་ལ་ཡང་ཅི་མི་སྙམ་པ་དང་ཁྱད་གསོད་བྱེད་པ་སོགས་
ཀྱི་ཉེས་པ་ཤིན་ཏུ་ལྕི་བའི་ཚུལ་ལ་བསླབ་དགོས་ཏེ། ལུང་རྣམ་འབྱེད་ལས། གང་
ཞིག་སྟོན་པ་ཐུགས་རྗེའི་བསྟན་པ་ལ། །ཡང་བར་སེམས་ཤིང་ཅུང་ཟད་འདའ་
བྱེད་པ། །དེ་ནི་དེ་ལས་སྡུག་བསྔལ་གཞན་དབང་འཐོབ། །སྨྱིག་ཚལ་བྲེགས་པས་
ཨ་མྲའི་ཚལ་ཉམས་བཞིན། །འདི་ན་ལ་ལས་རྒྱལ་བོའི་ཚིག་ཆེན་ཡང༌། །འདས་
ན་ལན་འགའ་ཆད་པ་འཐོབ་མི་འགྱུར། །ཐུབ་པའི་བཀའ་ལུང་ཚུལ་མིན་འདས་
བྱས་ན། །དུད་འགྲོར་འགྲོ་འགྱུར་ཨེ་ལའི་འདབ་ཀླུ་བཞིན། །ཞེས་གསུངས་པ་
ལྟར་རོ། །
༨༠ བཞི་བ་དེ་དག་གི་དོན་བསྡུ་བ་ནི་ཞེས་པའི་བསྡུ་ཚུལ་གང་འདྲ་ཡིན།

ལན། རྟེན་འབྲེལ་ཡན་ལག་བཅུ་གཉིས་ཀྱི་དོན་བསྡུ་བ་ཡིན་ལ། བསྡུ་ཚུལ་
ནི་ངེས་འབྱུང་དང་ཡང་དག་པའི་ལྟ་བ་བསྐྱེད་ཅིང་བག་ཆགས་སད་པའི་ཐབས་
གཅེས་པ་དང་། དེ་ལྟར་དུ་མདོ་སྔགས་གཉིས་ལས་བཤད་པ་དང་། དེ་ལྟར་
དུ་སྔོན་བྱུང་གི་རྣམ་ཐར་གྱིས་ཤེས་པ་གསུམ་གྱིས་བསྡུས་སོ། །
༨༡ བཞི་བ་ཐར་བར་འགྲོད་པའི་ལམ་གྱི་རང་བཞིན་གཏན་ལ་དབབ་
པ་ལ་ས་བཅད་གང་དག་ཡོད།
ལེན། རྟེན་ཇི་ལྟ་བུས་འཁོར་བ་བཟློག་པ་དང་། ལམ་ཇི་འདྲ་བ་ཞིག་
བསྒོམས་པས་འཁོར་བ་བཟློག་པ་སྟེ་གཉིས་སོ། །
༨༢ རྟེན་ཇི་ལྟ་བུས་འཁོར་བ་བཟློག་ཅེས་པའི་རྟེན་གང་ཞེ་ན།
ལན། བཤེས་སྤྲིངས་ལས། ལོག་པར་ལྟ་བ་འཛིན་དང་དུད་འགྲོ་དང་། །ཡི་
དྭགས་ཉིད་དང་དམྱལ་བར་སྐྱེ་བ་དང་། །རྒྱལ་བའི་བཀའ་མེད་པ་དང་མཐའ་
འཁོབ་ཏུ། །ཀླ་ཀློར་སྐྱེ་དང་གླེན་ཞིང་ལྐུགས་པ་ཉིད། །ཚེ་རིང་ལྷ་ཉིད་གང་ཡང་
རུང་བར་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་བྲལ་ཁོམ་
པ་རྙེད་ནས་ནི། །སྐྱེ་བ་བཟློག་པའི་སླད་དུ་འབད་པར་མཛོད། །ཅེས་གསུངས་
པ་ལྟར་རོ། །
༨༣ ཁྱིམ་པའི་སྐྱོན་དང་རབ་ཏུ་བྱུང་བའི་ཡོན་ཏན་ཡང་ཡང་བསམ་པ་
ནི་ཞེས་པའི་ཁྱིམ་པའི་སྐྱོན་གང་འདྲ་ཡིན།
ལན། སྐྱེ་རབས་ལས། བཙོན་ར་འདྲ་བའི་ཁྱིམ་ལ་ནི། །ནམ་ཡང་བདེ་བར་
མ་སེམས་ཤིག །ཕྱུག་གམ་ཡང་ན་དབུལ་ཡང་རུང་། །ཁྱིམ་ན་གནས་པ་ནད་
དུ་ཆེ། །གཅིག་ནི་སྲུང་བས་ཉོན་མོངས་ལ། །གཉིས་པ་ཚོལ་བས་ཤ་ཐང་ངོ། །

ཕྱུག་གམ་ཡང་ན་དབུལ་བ་ཡང་། །གང་ན་བདེ་བ་མེད་གྱུར་པ། །དེ་ལ་དགའ་
བ་རྨོངས་པ་ནི། །སྡིག་པའི་འབྲས་བུ་སྨིན་པ་ཉིད། །ཅེས་གསུངས་པ་ལྟར་རོ། །
༨༤ རབ་ཏུ་བྱུང་བའི་ཡོན་ཏན་གང་འདྲ་ཡིན།
ལན། མདོ་སྡེ་རྒྱན་ལས། རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་
མེད་རྣམས་དང་ལྡན། །དེ་ལྟས་སྡོམ་བརྩོན་ཁྱིམ་པ་ཡི། །བྱང་ཆུབ་སེམས་དཔའ་
ལས་ཁྱད་འཕགས། །ཞེས་དང་། ལམ་རིམ་ཆེན་མོ་ལས། འཁོར་བ་ལས་ཐར་
བའི་རྣམ་གྲོལ་སྒྲུབ་པ་ལ་རྟེན་རབ་ཏུ་བྱུང་བ་བསྔགས་པར་མ་ཟད། ཕ་རོལ་ཏུ་
ཕྱིན་པ་དང་གསང་སྔགས་ཀྱི་ཐེག་པའི་སྒོ་ནས་རྣམ་མཁྱེན་སྒྲུབ་པ་ལ་ཡང་རབ་
ཏུ་བྱུང་བ་རྟེན་མཆོག་ཏུ་གསུངས་ལ། ཞེས་གསུངས་སོ། །
༨༥ལམ་ཇི་ལྟ་བུ་ཞིག་བསྒོམས་པས་བཟློག་པ་ནི་ཞེས་པའི་ལམ་གང་འདྲ་ཡིན།
ལན། བཤེས་སྤྲིངས་ལས། མགོ་འམ་གོས་ལ་གློ་བུར་མེ་ཤོར་ན། །དེ་དག་
ཕྱིར་བཟློག་བགྱི་བ་བཏང་ནས་ཀྱང་། །ཡང་སྲིད་མེད་པར་བགྱི་སླད་འབད་
འཚལ་ཏེ། །འདི་ལས་ཆེས་མཆོག་དགོས་པ་གཞན་མ་མཆིས། །ཚུལ་ཁྲིམས་དག་
དང་ཤེས་རབ་བསམ་གཏན་གྱིས། །མྱ་ངན་འདས་ཞི་དུལ་བ་དྲི་མེད་པའི། །
གོ་འཕང་མི་རྒ་མི་འཆི་ཟད་མི་འཚལ། །ས་ཆུ་མེ་རླུང་ཉི་ཟླ་བྲལ་ཐོབ་མཛོད། །
ཞེས་གསུངས་པ་ལྟར་རོ།
༨༦ འཁོར་བ་ལྡོག་བྱེད་ཀྱི་ལམ་ལ་བསླབ་པ་རིན་པོ་ཆེ་གསུམ་དུ་གྲངས་
ངེས་ཚུལ་ལ་གང་དག་ཡོད།
ལན། སེམས་འདུལ་བའི་རིམ་པ་ལ་ལྟོས་པའི་གྲངས་ངེས་པ། འབྲས་བུ་ལ་
ལྟོས་པའི་གྲངས་ངེས་པ། སྤང་བྱ་ལ་ལྟོས་པའི་གྲངས་ངེས་པ་དང་གསུམ་མོ། །

༨༧ བསླབ་པ་གསུམ་གྱི་གོ་རིམ་ངེས་ཚུལ་གང་འདྲ་ཡིན།
ལན། ཚངས་པས་ཞུས་པ་སའི་དངོས་གཞིར་དྲངས་པ་ལས། རྩ་བ་ཤིན་
ཏུ་བརྟན་པ་དང་། །ཞི་བའི་སེམས་ལ་དགའ་བ་དང་། །འཕགས་པའི་ལྟ་དང་
སྡིག་པའི་ལྟ། །ལྡན་པར་བྱ་ཞིང་བྲལ་བར་བྱ། །ཞེས་གསུངས་པ་ལྟར་རོ། །
༨༨ བསླབ་པ་གསུམ་གྱི་རང་བཞིན་གང་ཞེ་ན།
ལན། ཚངས་པས་ཞུས་པ་ལས། ཡན་ལག་དྲུག་དང་ལྡན་པ་དང་། །
གནས་བཞི་བདེ་དང་ལྡན་པ་དང་། །བཞི་བོ་ཡི་ནི་རྣམ་པ་བཞི། །རྟག་ཏུ་ཡེ་
ཤེས་དག་པ་ཡིན། །ཞེས་གསུངས་པ་ལྟར་རོ། །
༨༩ འཕགས་པའི་བདེན་པ་བཞི་གང་དག་ཡིན།
ལན། སྡུག་བསྔལ་བདེན་པ། ཀུན་འབྱུང་བདེན་པ། འགོག་བདེན།
ལམ་བདེན་བཅས་སོ། །
༩༠ སྡུག་བདེན་གྱི་ཁྱད་ཆོས་བཞི་གང་དག་ཡིན།
ལན། མི་རྟག་དང་སྡུག་བསྔལ་བ་དང་སྟོང་བ་དང་བདག་མེད་པའོ། །
༩༡ ཀུན་འབྱུང་གི་ཁྱད་ཆོས་བཞི་གང་དག་ཡིན
ལན། རྒྱུ་དང་ཀུན་འབྱུང་དང་རབ་སྐྱེ་དང་རྐྱེན་བཞིའོ། །
༩༢ ལམ་བདེན་གྱི་ཁྱད་ཆོས་བཞི་གང་དག་ཡིན།
ལམ། ལམ་དང་རིག་པ་དང་སྒྲུབ་པ་དང་ངེས་འབྱིན་བཞིའོ། །
༩༣ ཚུལ་ཁྲིམས་ཀྱི་ཕན་ཡོན་ཡང་དང་ཡང་དུ་བསམ་ཞེས་པའི་ཚུལ་
ཁྲིམས་ཀྱི་ཕན་ཡོན་མདོ་ལས་གསུངས་ཚུལ་ཇི་འདྲ་ཡིན།
ལན། མྱ་ངན་ལས་འདས་པ་ཆེན་པོ་ལས། ཚུལ་ཁྲིམས་ནི་དགེ་བའི་ཆོས་

ཐམས་ཅད་ཀྱི་ཐེམ་སྐས་སོ། །ཤིང་ལ་སོགས་པའི་རྩ་བ་ས་ཡིན་པ་ལྟར་རྩ་བའོ། །
ཚོང་དཔོན་ཚོང་བ་ཐམས་ཅད་ཀྱི་ཐོག་མར་འགྲོ་བ་ལྟར་དགེ་བའི་ཆོས་ཐམས་
ཅད་ཀྱི་ཐོག་མར་འགྲོ་བའོ། །བརྒྱ་བྱིན་གྱི་རྒྱལ་མཚན་སྒྲེང་བ་ལྟར་ཆོས་ཐམས་
ཅད་ཀྱི་རྒྱལ་མཚན་ནོ། །སྡིག་པ་ཐམས་ཅད་དང་ངན་སོང་གི་ལམ་གཏན་གཅོད་
པའོ། །སྡིག་པའི་ནད་ཐམས་ཅད་གསོ་བས་སྨན་གྱི་སྡོང་བོ་ལྟ་བུའོ། །སྲིད་པའི་
ལམ་ཉམ་ང་བའི་བརྒྱགས་ཚོགས་སོ། །ཉོན་མོངས་པའི་དགྲ་འཇོམས་པའི་གོ་
མཚོན་ནོ། །ཉོན་མོངས་པའི་སྦྲུལ་གདུག་པ་སེལ་བའི་རིགས་སྔགས་སོ། །སྡིག་
པའི་ཆུ་ལས་སྒྲོལ་བའི་ཟམ་པའོ། །ཞེས་གསུངས་སོ། །
༩༤ ཚུལ་ཁྲིམས་ལ་མ་བསླབ་པའི་ཉེས་དམིགས་ཇི་འདྲ་ཡིན།
ལན། ཚུལ་ཁྲིམས་ཡང་དག་པར་ལྡན་པའི་མདོ་ལས། དགེ་སློང་དག་
སྲོག་དང་བྲལ་ཞིང་ཤི་བ་ནི་བླ་ཡི། ཚུལ་ཁྲིམས་ཉམས་ཤིང་ཞིག་པ་ནི་དེ་ལྟ་
མ་ཡིན་ནོ། །དེ་ཅིའི་ཕྱིར་ཞེ་ན། སྲོག་དང་བྲལ་ཞིང་ཤི་བས་ནི་སྐྱེ་བ་འདི་
ཉིད་ཀྱི་ཚེ་ཟད་པར་འགྱུར་གྱི། ཚུལ་ཁྲིམས་ཉམས་ཤིང་ཞིག་པས་ནི་སྐྱེ་བ་
འབུམ་ཕྲག་བརྒྱའི་བར་དུ་རིགས་དང་བྲལ་ཞིང་བདེ་བ་སྤངས་ཏེ། རྣམ་པར་
ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །ཞེས་གསུངས་པ་ལྟར་རོ། །
༩༥ གསང་སྔགས་ལ་ཡང་ཚུལ་ཁྲིམས་བསྲུང་དགོས་པ་རྒྱུད་ལས་གསུངས་
ཚུལ་གང་ཇི་འདྲ་ཡིན།
ལན། དཔུང་བཟང་གིས་ཞུས་པའི་རྒྱུད་ལས། རྒྱལ་བ་ངས་གསུངས་སོ་
སོར་ཐར་བ་ཡི། །ཚུལ་ཁྲིམས་རྣམ་དག་འདུལ་བ་མ་ལུས་ལས། །སྔགས་པ་ཁྱིམ་
པས་རྟགས་དང་ཆོ་ག་སྤང༌། །ལྷག་མ་རྣམས་ནི་ཉམས་སུ་བླང་བར་བྱ། །ཞེས་

གསུངས་པ་ལྟར་རོ། །
སྐྱེས་བུ་ཆེན་པོའི་ཆོས་སྐོར་ལས་བཏོན་པའི་
དྲི་བ་དྲིས་ལན།
བློ་གྲོས་མཆོག་སྩོལ་མཁྱེན་གཏེར་འཇམ་དཔལ་དབྱངས། །
བློ་ཡི་མུན་སེལ་འཇམ་མགོན་ཙོང་ཁ་བ། །
བློ་བཟང་རྒྱལ་བའི་གདོང་ཚོབ་དྲིན་ཅན་རྗེ། །
བློ་དམན་བདག་གི་དད་པའི་ཡིད་མཁར་རོལ། །
༡ སྐྱེས་བུ་ཆེན་པོའི་ལམ་གྱི་རིམ་པར་བློ་སྦྱོང་བ་ལ་ས་བཅད་དུ་མཛད་
ཡོད་
ལན། ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་བསྟན་པ་དང་། སེམས་
དེ་ཇི་ལྟར་བསྐྱེད་པའི་ཚུལ་དང་། སེམས་བསྐྱེད་ནས་སྤྱོད་པ་ལ་སློབ་པའི་ཚུལ་
སྟེ་གསུམ་མོ། །
༢ ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་བསྟན་ཚུལ་གང་འདྲ་ཡིན།
ལན། སྤྱིར་ཐེག་ཆེན་ལ་རྒྱུ་ཕ་རོལ་ཏུ་ཕྱིན་པའི་ཐེག་པ་དང་འབྲས་བུ་གསང་
སྔགས་ཀྱི་ཐེག་པ་གཉིས་ཡོད། ལམ་དེ་གཉིས་པོ་གང་དུ་འཇུག་ཀྱང་འཇུག་ཡུལ་
གྱི་སྒོ་ནི་བྱང་ཆུབ་ཀྱི་སེམས་ཁོ་ན་ཡིན་ཏེ། སེམས་བསྐྱེད་རྒྱུད་ལ་ནམ་སྐྱེས་ན་
གང་ཟག་དེ་ཐེག་ཆེན་པར་གྱུར་ཞིང་། སེམས་སྐྱེད་བཏང་ན་ཐེག་ཆེན་ལས་

ཉམས་པ་ཡིན་པས་ཐེག་ཆེན་པ་ཡིན་མིན་སེམས་བསྐྱེད་རྒྱུད་ལ་ལྡན་མིན་གྱིས་
འཇོག་པའི་ཕྱིར་ཏེ། ལམ་རིམ་ཆེན་མོ་ལས། དེ་གཉིས་གང་གི་སྒོར་འཇུག་ཀྱང་
འཇུག་སྒོ་ནི་བྱང་ཆུབ་ཀྱི་སེམས་ཁོ་ན་ཡིན་ཏེ། དེ་རྒྱུད་ལ་ནམ་སྐྱེས་པ་ན་གཞན་
གང་ཡང་མ་སྐྱེས་ཀྱང་ཐེག་ཆེན་པར་འཇོག་པ་ཡིན་ལ། ཞེས་དང་། ཐེག་ཆེན་
པ་ནི་སེམས་དེ་ཡོད་མེད་གྱི་རྗེས་སུ་འགྲོ་ལྡོག་བྱེད་དོ། །ཞེས་གསུངས་སོ། །
༣ སེམས་དེ་ཇི་ལྟར་བསྐྱེད་པའི་ཚུལ་ལ་གང་དག་ཡོད།
ལན། རྒྱུ་གང་ལ་བརྟེན་ནས་ཇི་ལྟར་སྐྱེ་བ་དང་། བྱང་ཆུབ་ཀྱི་སེམས་
སྦྱང་བའི་རིམ་པ་དང་། སྐྱེས་པའི་ཚད་དང་། ཆོ་གས་གཟུང་བའི་ཚུལ་ཏེ་
བཞི་ཡོད་དོ། །
༤ རྐྱེན་བཞི་ལས་སྐྱེ་བ་ཞེས་པའི་རྐྱེན་བཞི་ནི་གང་དག་ཡིན།
ལན། བྱང་ཆུབ་དེ་ནི་མཐུ་ཆེའོ་སྙམ་ནས་སེམས་བསྐྱེད་པ། སངས་རྒྱས་ཀྱི་
ཡེ་ཤེས་ལ་མོས་ནས་སེམས་བསྐྱེད་པ། བྱང་སེམས་ཀྱི་ཆོས་རིང་དུ་གནས་པའི་
ཕྱིར་སེམས་བསྐྱེད་པ། སེམས་བསྐྱེད་པ་དཀའ་བར་མཐོང་ནས་སེམས་བསྐྱེད་
པའོ༑ ༑
༥ རྒྱུ་བཞི་ལས་སྐྱེས་ཞེས་པའི་རྒྱུ་བཞི་ནི་གང་དག་ཡིན།
ལན། རིགས་ཕུན་སུམ་ཚོགས་པ། དགེ་བའི་བཤེས་ཀྱིས་ཟིན་པ། སེམས་ཅན་
ལ་སྙིང་བརྩེ་བ། འཁོར་བའི་དཀའ་སྤྱད་ལ་མི་སྐྱོ་བ་རྣམས་སོ། །
༦ སྟོབས་བཞི་ལས་སྐྱེས་ཞེས་པའི་སྟོབས་བཞི་ནི་གང་དག་ཡིན།
ལན། རང་གི་སྟོབས། གཞན་གྱི་སྟོབས། རྒྱུའི་སྟོབས། སྦྱོར་བའི་སྟོབས་སོ། །
༧ བྱང་ཆུབ་ཀྱི་སེམས་སྦྱང་བའི་རིམ་པ་ལ་ས་བཅད་ཅི་ཙམ་ཡོད།

ལན། ཇོ་བོ་ཆེན་པོ་ནས་བརྒྱུད་པ་ལ་མན་ངག་རྒྱུ་འབྲས་བདུན་མ་དང་།
རྒྱལ་སྲས་ཞི་བ་ལྷའི་གཞུང་ནས་འབྱུང་བ་ལ་བསྟེན་ནས་སྦྱོང་བ་སྟེ་གཉིས་སོ། །
༨ རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་ཚུལ་ལ་གཉིས་གང་
ལགས།
ལན། རིམ་པ་ལ་ངེས་པ་བསྐྱེད་པ་དང་། རིམ་ཅན་དུ་སྦྱང་བ་དངོས་ཏེ་
གཉིས་ལགས་སོ།
༩ ཐེག་ཆེན་ལམ་གྱི་རྩ་བ་སྙིང་རྗེར་བསྟན་ཚུལ་གང་འདྲ་ཡིན།
ལན། ཐེག་པ་ཆེན་པོའི་ལམ་རྒྱུད་ལ་བསྐྱེད་པ་ལ་སྙིང་རྗེ་ཆེན་པོ་ནི་ཐོག་
མཐའ་བར་གསུམ་དུ་གལ་ཆེ་བ་ཡིན་ཏེ། ཐོག་མར་འགྲོ་བ་མ་ལུས་པ་ཁུར་དུ་
འཁྱེར་བ་ནི་སྙིང་རྗེ་ལ་རག་ལས་པ་དང་། བར་དུ་སྙིང་རྗེ་ཆེན་པོ་ཡང་ཡང་
དུ་མ་བསྒོམ་ན་ཐེག་དམན་དུ་ལྟུང་བ་དང་། ཐ་མར་སངས་རྒྱས་རྣམས་འབྲས་
བུ་བརྙེས་པའི་ཚེ་ཡང་རང་ཉིད་ཞི་བའི་བདེ་བ་སྤངས་ནས་ནམ་མཁའ་ཇི་སྲིད་
དུ་འགྲོ་བའི་དོན་མཛད་པའང་སྙིང་རྗེ་ཆེན་པོའི་མཐུ་ཁོ་ན་ཡིན་ཏེ། ལམ་རིམ་
ཆེན་མོ་ལས། དཔེར་ན། ལོ་ཏོག་ལ་ཐོག་མར་ས་བོན་དང་བར་དུ་ཆུ་དང་ཐ་
མར་སྨིན་པ་གལ་ཆེ་བ་ལྟར། སངས་རྒྱས་ཀྱི་ལོ་ཏོག་ལའང་ཐོག་མཐའ་བར་
གསུམ་དུ་གལ་ཆེ་བ་སྙིང་རྗེ་ཡིན། ཞེས་དང་། དཔལ་ལྡན་ཟླ་བ་གྲགས་པས།
གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་
ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་བ། །
དེ་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི། །ཞེས་ཀྱང་གསུངས་སོ། །
༡༠ རྒྱུ་འབྲས་གཞན་རྣམས་དེའི་རྒྱུ་འབྲས་སུ་འགྱུར་ཚུལ་གང་འདྲ་ཡིན།

ལན། སེམས་ཅན་གཞན་སྡུག་བསྔལ་དང་བྲལ་འདོད་ཀྱི་བློ་སྐྱེད་པ་ལ་
ཐོག་མར་གཉེན་གྱི་རྣམ་པར་སྒོམ་དགོས། དེ་ནི་ཡིད་འོང་གི་རྣམ་པ་སྐྱེད་པའི་
ཆེད་དུ་ཡིན་ལ། གཉེན་གྱི་མཐར་ཐུག་རང་གི་མ་ཡིན་པས་མར་སྒོམ་པ་དང་
དེའི་གཅེས་བསྐྱངས་སོགས་ཀྱིས་དྲིན་དྲན་པ། དྲིན་གཟོ་བ་གསུམ་ནི་ཡིད་དུ་
འོང་ཞིང་གཅེས་པའི་སྒྲུབ་བྱེད་ཡིན། སེམས་ཅན་རྣམས་མ་བུ་གཅིག་པ་ལྟར་
སྙིང་དུ་སྡུག་པར་འཛིན་པའི་བྱམས་པ་ནི་དེ་གསུམ་གྱི་འབྲས་བུ་ཡིན། ཡིད་
འོང་གི་བྱམས་པས་ལྔ་བ་སྙིང་རྗེ་སྐྱེད་པར་བྱེད། ལྷག་བསམ་དང་སེམས་བསྐྱེད་
སྙིང་རྗེའི་འབྲས་བུར་འགྱུར་ཚུལ་ནི། སྙིང་རྗེ་ཚད་མེད་ཡོད་ཀྱང་གཞན་དོན་
ཁུར་དུ་འཁྱེར་བའི་ལྷག་བསམ་མེད་ལ། སྙིང་རྗེ་ཚད་མེད་དེ་ལ་བརྟེན་ནས་
སེམས་ཅན་སྒྲོལ་བ་ཁུར་དུ་བཞེས་པའི་ཐེག་དམན་ལ་མེད་པའི་སྙིང་སྟོབས་ཀྱི་
བསམ་པ་ལྷག་པའི་ལྷག་བསམ་སྐྱེད་དགོས། ལྷག་བསམ་དེས་སེམས་བསྐྱེད་
འདྲེན་ཚུལ་ནི། དེ་ལྟར་སེམས་ཅན་སྒྲོལ་བའི་བློ་སྐྱེས་པ་ན། རང་གི་གནས་
སྐབས་འདི་ལྟ་བུས་སེམས་ཅན་རྣམས་ཐམས་ཅད་མཁྱེན་པའི་ས་ལ་འགོད་པར་
མི་ནུས་པས་སེམས་ཅན་གྱི་དོན་དུ་སངས་རྒྱས་ཐོབ་པར་འདོད་པ་བསྐྱེད་པའོ།
༡༡ གཉིས་པ་རིམ་ཅན་དུ་སྦྱང་བ་དངོས་ལ་གསུམ་ནི་གང་དག་ཡིན།
ལན། གཞན་དོན་དོན་དུ་གཉེར་བའི་བློ་སྦྱང་བ་དང། བྱང་ཆུབ་དོན་དུ་
གཉེར་བའི་བློ་སྦྱང་བ་དང། སྦྱངས་པའི་འབྲས་བུ་སེམས་བསྐྱེད་པ་ངོས་གཟུང་
བའོ༑ ༑
༡༢ གཞན་དོན་དུ་གཉེར་བའི་བློ་སྦྱང་ཚུལ་གང་འདྲ་ཡིན།
ལན། མ་རྒན་སེམས་ཅན་རྣམས་ཀྱི་དྲིན་གཟོ་བའི་སྒོ་མང་དུ་ཡོད་ཀྱང་བདེ་བ་

ལ་འགོད་པ་དང་སྡུག་བསྔལ་སེལ་བ་གཉིས་ཀྱི་ཁོངས་སུ་འདུ་བ་ཡིན་པས།
སེམས་ཅན་འདི་དག་ཐམས་ཅད་ལ་བདེ་བ་དང་བདེ་བའི་རྒྱུ་དང་ལྡན་ན་ཅི་མ་
རུང་༑ བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིགབདེ་བ་དང་བདེ་བའི་
རྒྱུ་ཚོགས་ཐམས་ཅད་དང་ལྡན་པ་ཞིག་བདག་གིས་ཅིས་ཀྱང་བྱའོ་སྙམ་དུ་ཡིད་འོང་
གི་བྱམས་པ་བསྒོམ་པ་དང་། མ་རྒན་སེམས་ཅན་འདི་དག་སྡུག་བསྔལ་དང་
སྡུག་བསྔལ་གྱི་རྒྱུ་དང་བྲལ་ན་ཅི་མ་རུང་། བྲལ་བར་གྱུར་ཅིག བྲལ་བ་ཞིག་
བདག་གིས་བྱའོ་སྙམ་དུ་སྙིང་རྗེ་སྒོམ་པ་དང་། མ་རྒན་སེམས་ཅན་རྣམས་ཀྱི་
བདེ་བ་དང་བདེ་བའི་རྒྱུ་སྒྲུབ་པ་དང༌། སྡུག་བསྔལ་དང་སྡུག་བསྔལ་གྱི་རྒྱུ་
ཐམས་ཅད་སེལ་བ་གཞན་སུ་ལའང་མི་ལྟོས་པར་རང་ཉིད་གཅིག་བུས་ཁུར་དུ་
བླང་བར་བྱའོ་སྙམ་དུ་ལྷག་བསམ་སྒོམ་པ་གཞན་དོན་དོན་གཉེར་ལ་བློ་སྦྱོང་ཚུལ་
དངོས་ཡིན་ནོ། །བྱམས་པ་དང་སྙིང་རྗེ་གཉིས་ཀྱི་སྐབས་སུའང་སེམས་ཅན་གྱི་
དོན་བདག་གི་བྱའོ་སྙམ་པ་ཙམ་ཡོད་ཀྱང་ལྷག་བསམ་དང་ཁྱད་པར་ཆེ་སྟེ། སྔ་
མ་ཚོང་ཐག་མ་བཅད་པའི་དུས་སུ་སྟེར་ལེན་གྱི་ཚིག་བརྗོད་པ་དང་འདྲ་ལ། ཕྱི་
མ་ནི་ཚོང་ཐག་བཅད་པ་དང་འདྲ་བར་ལམ་འགྲེལ་སོགས་སུ་གསུངས་ཡོད་དོ། །
༡༣ ཇི་ཙམ་ཞིག་གིས་བློ་དེ་སྐྱེ་བའི་གཞི་སྒྲུབ་པ་ཡིན་ནམ།
ལན། དགྲ་གཉེན་བར་མ་གསུམ་ལ་དམིགས་ནས་རིས་སུ་གཅོད་པ་དང་
ཆཊ་པ་དང་ཁོང་ཁྲོ་བ་སོགས་བསལ་ཏེ་སེམས་སྙོམ་པར་བསྒྲུབ་པར་བྱ་ལ། དེ་
ནས་སེམས་ཅན་ཐམས་ཅད་ལ་སེམས་སྙོམ་པར་བསྒོམ། སེམས་ཅན་གྱི་ངོས་ནས་
ཐམས་ཅད་བདེ་བ་འདོད་ལ་སྡུག་བསྔལ་མི་འདོད་པ་གཅིག་མཚུངས་ཡིན་པས་
ཁ་ཅིག་ཉེ་བར་བཟུང་ནས་ཕན་འདོགས་འདོད་དང། ཁ་ཅིག་རིང་བར་བཟུང་

ནས་ཕན་པ་མི་བྱེད་པ་འདི་མི་རིགས་སོ་བསམ་པ་དང། རང་ངོས་ནས་འཁོར་
བར་སྐྱེས་པ་ལ་ཐོག་མ་མེད་པས་མར་མ་གྱུར་བའི་སེམས་ཅན་གཅིག་ཀྱང་མེད་
ལ༑ མ་དེ་སྙེད་ཀྱིས་ཚེ་འདིའི་མ་ཇི་བཞིན་རང་ལས་བུ་གཅེས་པར་བསྐྱངས་པའི་
དྲིན་དྲན་དགོས་པར་མ་ཟད། དྲིན་གཟོ་བའང་ཁ་ཙམ་མིན་པར་ལག་ལེན་དུ་
འདེབས་པའི་བྱ་བ་ལ་བརྩོན་པ་མ་བྱས་ན་དེ་ལས་ཁྲེལ་ཆུང་བ་མེད་དེ། སློབ་
སྤྲིངས་ལས། ཉེ་དུ་འཁོར་བའི་རྒྱ་མཚོའི་ཁོངས་སུ་ཆུད་གྱུར་བ། །ཀློང་གི་ནང་
དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་འཕོས་པས་ངོ་མ་ཤེས་པ་དེ་བོར་ནས། །
གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། །ཞེས་གསུངས་པ་ལྟར་རོ། །
༡༤ཐམས་ཅད་ཡིད་འོང་གི་རྣམ་པ་ཅན་དུ་བསྒྲུབ་ཚུལ་གང་ཡིན་ལགས།
ལན། བདག་གི་སྐྱེ་བ་ལ་ཐོག་མ་མེད་པས་སྐྱེ་བ་གཅིག་ནས་གཅིག་ཏུ་བརྒྱུད་
པ་གྲངས་ཀྱིས་མི་ཟིན་པས་མར་མ་གྱུར་བའི་སེམས་ཅན་གཅིག་ཀྱང་མེད་ལ།
དེ་དག་གི་ད་ལྟའི་རང་གི་མ་ཇི་བཞིན་དུ་སྡུག་སྡུག་གཏམ་ངན་མཐའ་དག་ཁྱད་
དུ་བསལ་ནས་བུ་གཅེས་པར་བསྐྱངས་པའི་བཀའ་དྲིན་དྲན་ཞིང། དྲན་པ་ཙམ་
དུ་མ་ཟད་དམ་པའི་སྤྱོད་པ་དང་མཐུན་པ་ཤེས་པའི་སྒོ་ནས་དྲིན་གཟོ་ཞིག་ངེས་
པར་བྱ་དགོས་སྙམ་པ་དེ་ཡིན་ནོ། །
༡༥ གཉིས་པ་བློ་དེ་བསྐྱེད་པ་དངོས་ལ་གསུམ་ནི་གང་དག་ཡིན།
ལན། བྱམས་པ་བསྒོམ་པ། སྙིང་རྗེ་བསྒོམ་པ། ལྷག་བསམ་བསྒོམ་པ་བཅས་
སོ༑ ༑
༡༦ གཉིས་པ་བྱང་ཆུབ་དོན་དུ་གཉེར་བའི་བློ་སྦྱང་ཚུལ་གང་འདྲ་ཡིན།
ལན། རང་དོན་ཡོངས་སུ་མ་རྫོགས་པར་གཞན་དོན་རྫོགས་པ་འགྲུབ་པའི་

གནས་མེད་ལ། དོན་གཉིས་མཐར་ཕྱིན་པ་ནི་སངས་རྒྱས་ཉག་གཅིག་ཏུ་ཟད་
པས༑ སེམས་ཅན་རྣམས་ཀྱི་སྡུག་བསྔལ་སེལ་བ་དང་བདེ་བ་རྫོགས་པར་སྒྲུབ་
འདོད་ན། སྐྱོན་ཀུན་ཟད་ཡོན་ལྡན་ཀུན་རྫོགས་པའི་སངས་རྒྱས་ཀྱི་གོ་འཕང་
དེ་ཐོབ་པར་མ་བྱས་པའི་ཐབས་མི་འདུག་སྙམ་དུ་སྒོམ་པ་དེའོ། །
༡༧ བྱང་ཆུབ་ཀྱི་སེམས་རིན་པོ་ཆེའི་ངོ་བོ་ཇི་འདྲ་ཞིག་དགོས།
ལན། མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། །
ཡང་དག་རྫོགས་པའི་བྱང་ཆུབ་འདོད། །ཅེས་གསུངས། ཀུན་མཁྱེན་བླ་མའི་ཕར་
ཕྱིན་མཐའ་དཔྱོད་ལས། རང་གི་རྒྱུར་གྱུར་བའི་གཞན་དོན་དོན་གཉེར་གྱི་འདུན་
པ་ལས་བྱུང་ཞིང་རང་གི་གྲོགས་བྱང་ཆུབ་ལ་དམིགས་པའི་འདོད་པ་དང་མཚུངས་
ལྡན་གྱི་ཐེག་ཆེན་ལམ་གྱི་གཞུང་ཤིང་དུ་བསྟན་པའི་ཆ་ནས་བཞག་པའི་ཡིད་ཀྱི་
རྣམ་རིག་ཁྱད་པར་ཅན་དེ། ཐེག་ཆེན་སེམས་བསྐྱེད་ཀྱི་མཚན་ཉིད། ཅེས་
གསུངས།དབྱེ་བ་ནི། སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། །
བྱེ་བྲག་ཇི་ལྟར་ཤེས་པ་ལྟར། ། དེ་བཞིན་མཁས་པས་འདི་གཉིས་ཀྱི། །བྱེ་བྲག་
རིམ་བཞིན་ཤེས་པར་བྱ། །ཞེས་སྨོན་འཇུག་གཉིས་སུ་གསུངས་སོ། །
༡༨ ཞི་བ་ལྷའི་གཞུང་ལ་བརྟེན་ནས་སྦྱང་བ་ལ་གསུམ་གང་དག་ཡིན།
ལན། བདག་གཞན་བརྗེ་བའི་ཕན་ཡོན་དང་མ་བརྗེས་པའི་ཉེས་དམིགས་
བསམ་པ། བདག་གཞན་བརྗེ་བའི་བསམ་པ་གོམས་ན་བསྐྱེད་པར་ནུས་པ། བདག་
གཞན་བརྗེ་བའི་ཚུལ་སྒོམ་པའི་རིམ་པ་སྟེ་གསུམ་མོ། །
༡༩ བདག་གཞན་བརྗེ་བའི་ཕན་ཡོན་དང་། མ་བརྗེ་བའི་ཉེས་དམིགས་
བསམ་པ་ཇི་འདྲ་ཡིན།

ལན། སྡུག་བསྔལ་དང་མི་འདོད་པ་ཐམས་ཅད་ཀྱི་འབྱུང་གནས་ནི་བདག་
ཉིད་གཅེས་པར་འཛིན་པ་འདི་ཡིན་ལ། ཕན་པ་དང་བདེ་བ་ཐམས་ཅད་ཀྱི་
གཞི་རྟེན་ནི་སེམས་ཅན་གཞན་གཅེས་པར་འཛིན་པ་འདི་ཡིན་ཏེ། སྤྱོད་འཇུག་
ལས༑ འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང༌། །
འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་བདག་བདེ་འདོད་ལས་བྱུང༌། །
ཞེས་གསུངས་སོ། །
༢༠ བདག་གཞན་བརྗེ་བའི་བསམ་པ་གོམས་ན་སྐྱེད་པར་ནུས་པ་ནི་གང་
འདྲ་ཡིན།
ལན། བདག་གཞན་བརྗེ་བའི་དོན་ནི། རང་གི་ལུས་དང་གཞན་གྱི་ལུས་
བརྗེ་བ་དང། རང་གི་སེམས་དང་གཞན་གྱི་སེམས་བརྗེ་བའི་དོན་མིན་ཏེ། དེ་
ལྟར་དུ་ནུས་པ་མི་སྲིད་པའི་ཕྱིར། དེས་ན་རང་གཅེས་པར་འཛིན་པའི་བློ་དང་
གཞན་ཡལ་བར་འདོར་བའི་བློ་གཉིས་ཀྱི་གོ་ས་བརྗེས་ཏེ། རང་ཡལ་བར་དོར་
ནས་གཞན་གཅེས་པར་འཛིན་པའི་བློ་བསྐྱེད་པ་དེ་ཡིན་ལ། ཞིབ་ཏུ་བརྟགས་
ན་བདག་གཞན་མཉམ་བརྗེའི་བསམ་པ་ངེས་པར་བསྐྱེད་ནུས་པ་ཡིན་ཏེ། དཔེར་
ན་རང་གི་དགྲ་མཐོང་བ་དང་ཐོས་པ་ཙམ་གྱིས་ཀྱང་མི་འདོད་པ་ཆེན་པོ་སྐྱེ་བ་
ཞིག་ཀྱང་ཕྱིས་མཐུན་ནས་ཤིན་ཏུ་མཛའ་བར་གྱུར་བ་ན་དེ་མེད་པར་སྐད་ཅིག་
ཀྱང་སྡོད་མི་ཚུགས་པ་ལྟ་བུའི་ཤིན་ཏུ་གཅེས་པའི་བློ་སྐྱེ་བ་མྱོང་བས་གྲུབ་པར་
གསུངས་པ་བཞིན་ནོ། །
༢༡ བཞི་བ་ཆོ་གས་བཟུང་བ་ལ་གསུམ་ནི་གང་དག་ཡིན།
ལན། མ་ཐོབ་པ་ཐོབ་པར་བྱེད་པ། ཐོབ་པ་མི་ཉམས་པར་སྲུང་བ། ཉམས་

ན་ཕྱིར་བཅོས་པའི་ཐབས་དང་གསུམ་མོ། །
༢༢ མ་ཐོབ་པ་འཐོབ་པར་བྱེད་པ་ལ་གསུམ་གང་དག་ཡིན།
ལན། གང་ལ་བླང་བའི་ཡུལ། གང་གིས་ལེན་པའི་རྟེན། ཇི་ལྟར་བླང་
པའི་ཆོ་ག་དང་གསུམ་མོ། །
༢༣ ཇི་ལྟར་བླང་བའི་ཆོ་ག་ལ་གསུམ་ནི་གང་དག་ཡིན།
ལན། སྦྱོར་བའི་ཆོ་ག་དང་དངོས་གཞིའི་ཆོ་ག་དང་མཇུག་གི་ཆོ་ག་སྟེ་
གསུམ་མོ།།
༢༤ སྦྱོར་བའི་ཆོ་ག་ལ་གསུམ་ནི་གང་དག་ཡིན།
ལན། སྐྱབས་འགྲོ་ཁྱད་པར་ཅན་བྱ་བ་དང་། ཚོགས་བསག་པ་དང་།
བསམ་པ་སྦྱང་བ་སྟེ་གསུམ་མོ། །
༢༥སྐྱབས་སུ་སོང་བའི་བསླབ་བྱ་བརྗོད་པའོ་ཞེས་པའི་སྐྱབས་འགྲོའི་བསླབ་
བྱ་ཅི་ཙམ་ཡོད།
ལན། སྐྱབས་སུ་འགྲོ་བའི་བསླབ་བྱའི་རིམ་པ་གཉིས། བསྡུ་བ་ལས་འབྱུང་
བ་དང། མན་ངག་ལས་འབྱུང་བའོ། །དང་བོ་ལ་བཞི་ཚན་གཉིས། གཉིས་པ་ལ་
སྐྱབས་གསུམ་སོ་སོའི་བསླབ་བྱ་དང་། སྐྱབས་གསུམ་ཐུན་མོང་གི་བསླབ་བྱ་གཉིས་
སོ༑ ༑དང་བོ་དགག་པའི་བསླབ་བྱ་གསུམ་དང་། སྒྲུབ་པའི་བསླབ་བྱ་གསུམ།
གཉིས་པ་ལ་ཐུན་མོང་གི་བསླབ་བྱ་དྲུག་སྟེ། བསྡོམས་པའི་བསླབ་བྱ་ཉི་ཤུ་ཡོད་
དོ༑ ༑
༢༦ ཚོགས་བསགས་པ་ནི་གང་འདྲ་ཡིན།
ལན། རྗེའི་ལམ་རིམ་འབྲིང་བ་ལས། དངོས་བརྒྱུད་ཀྱི་བླ་མ་རྣམས་དང་།

སྔར་བཤད་པའི་ཚོགས་ཞིང་གི་སྤྱན་སྔར་ཡན་ལག་བདུན་པ་སྔར་བཞིན་བྱའོ། །
ཞེས་གསུངས་པ་ལྟར་རོ། །
༢༧ དངོས་གཞི་ཆོ་ག་ནི་ཇི་འདྲ་ཡིན།
ལན། སེམས་བསྐྱེད་ལེན་པའི་དུས་ཀྱི་ལུས་ཀྱི་སྤྱོད་ལམ་དང་། སེམས་
བསྐྱེད་ཀྱི་ཁྱད་པར་དང་དམིགས་བསལ། འཇུག་སེམས་ལ་བསླབ་བྱ་བསྲུང་མི་
བསྲུང་ལུགས་གཉིས་བྱེད་པ་མི་རིགས་པར་གསུངས་པ་སོགས་ཡོད་ལ། སེམས་
བཟུང་བའི་ཆོ་ག་ནི་ལམ་རིམ་ཆེན་མོ་ལས། ཕྱོགས་བཅུ་རྣམས་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།
སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་སྐྱེ་བ་འདི་དང་
སྐྱེ་བ་གཞན་དང་གཞན་དག་ཏུ་སྦྱིན་པའི་རང་བཞིན་དང་ཚུལ་ཁྲིམས་ཀྱི་རང་
བཞིན་དང་བསྒོམས་པའི་རང་བཞིན་གྱི་དགེ་བའི་རྩ་བ་བདག་གིས་བགྱིས་པ་
དང་བགྱིད་དུ་བསྩལ་བ་དང་བགྱིད་པ་ལ་རྗེས་སུ་ཡི་རང་བའི་དགེ་བའི་རྩ་བ་
དེས༑ ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་དང་ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་
དཔའ་ཆེན་པོ་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཐུགས་བསྐྱེད་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་
དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་བོ་ལ་མཆིས་ཀྱི་བར་དུ་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཆེན་པོ་ལ་སེམས་བསྐྱེད་པར་བགྱིའོ། །
སེམས་ཅན་མ་བསྒྲལ་བ་རྣམས་བསྒྲལ་པར་བགྱིའོ། །མ་གྲོལ་བ་རྣམས་གྲོལ་བར་
བགྱིའོ། །དབུགས་མ་ཕྱིན་པ་རྣམས་དབུགས་དབྱུང་བར་བགྱིའོ། །ཡོངས་སུ་མྱ་

ངན་ལས་མ་འདས་པ་རྣམས་མྱ་ངན་ལས་འདའ་བར་བགྱིའོ། །ཞེས་པ་སྟེ་ལན་
གསུམ་བརྗོད་པར་བྱའོ། །ཞེས་གསུངས་པ་ལྟར་རོ། །
༢༨མཇུག་གི་ཆོ་ག་ནི་གང་འདྲ་ཡིན།
ལན། ལམ་རིམ་ཆེན་མོ་ལས། སློབ་དཔོན་གྱིས་སྨོན་སེམས་ཀྱི་བསླབ་བྱ་
རྣམས་སློབ་མ་ལ་བརྗོད་པར་བྱ་བའོ། །ཞེས་གསུངས་སོ། །
༢༩ གཉིས་པ་ཐོབ་པ་མི་ཉམས་པར་བསྲུང་བ་ལ་གཉིས་ནི་གང་དག་ཡིན།
ལན། ཚེ་འདིར་སེམས་བསྐྱེད་མི་ཉམས་པའི་རྒྱུ་ལ་བསླབ་པ་དང་། སྐྱེ་བ་
གཞན་དུའང་དེ་དང་མི་འབྲལ་བའི་རྒྱུ་ལ་བསླབ་པའོ། །
༣༠ ཚེ་འདིར་སེམས་བསྐྱེད་མི་ཉམས་པའི་རྒྱུ་ལ་བསླབ་པ་ལ་བཞི་ནི་
གང་དག་ཡིན།
ལན། སེམས་བསྐྱེད་ལ་སྤྲོ་ཤུགས་འཕེལ་བའི་ཕྱིར་དུ་ཕན་ཡོན་དྲན་པ་ལ་
བསླབ་པ་དང་། སེམས་བསྐྱེད་དངོས་འཕེལ་བའི་ཕྱིར་དུ་ལན་དྲུག་ཏུ་བསྐྱེད་པ་
ལ་བསླབ་པ་དང་། གང་གི་དོན་དུ་སེམས་བསྐྱེད་པའི་སེམས་ཅན་བློས་མི་སྤོང་
བ་ལ་བསླབ་པ་དང་། བསོད་ནམས་དང་ཡེ་ཤེས་ཀྱི་ཚོགས་བསག་པ་ལ་བསླབ་
པ་དེ་བཞིའོ། །
༣༡ སེམས་བསྐྱེད་དངོས་འཕེལ་བའི་ཕྱིར་དུ་ལན་དྲུག་ཏུ་སེམས་བསྐྱེད་
པ་ལ་བསླབ་པ་གཉིས་ནི་གང་དག་ཡིན།
ལན། སྨོན་སེམས་བསྐྱེད་པ་མི་གཏོང་བ་དང་། སྤེལ་བ་ལ་བསླབ་པའོ། །
༣༢ གཉིས་པ་སྐྱེ་བ་གཞན་དུའང་དེ་དང་མི་འབྲལ་བའི་རྒྱུ་ལ་བསླབ་པ་
གང་དག་ཡོད།

ལན། ཉམས་པར་བྱེད་པ་ནག་པོའི་ཆོས་བཞི་སྤང་བ་དང་། མི་ཉམས་པར་
བྱེད་པ་དཀར་བོའི་ཆོས་བཞི་བླང་བ་ལ་བསླབ་པའོ། །
༣༣ ཉམས་པར་བྱེད་པ་ནག་པོའི་ཆོས་བཞིའི་དང་བོ་གང་འདྲ་ཡིན།
ལན། མཁན་པོ་དང་སློབ་དཔོན་དང་བླ་མ་དང་སྦྱིན་གནས་སོགས་ལ་ཤེས་
བཞིན་དུ་བསླུ་བའི་ཚིག་གིས་མགོ་བསྐོར་བའོ། །
༣༤ ནག་པོའི་ཆོས་བཞིའི་གཉིས་པ་གང་འདྲ་ཡིན།
ལན། གང་ཟག་གཞན་གྱིས་དགེ་བ་བྱེད་པ་སོགས་འགྱོད་པའི་གནས་མ་
ཡིན་པ་ལ་འགྱོད་པ་ཉེ་བར་བསྒྲུབ་པའོ། །
༣༥ ནག་པོའི་ཆོས་བཞིའི་གསུམ་པ་གང་འདྲ་ཡིན།
ལན། ཐེག་པ་ཆེན་པོ་ལ་ཡང་དག་པར་ཞུགས་པའི་སེམས་ཅན་རྣམས་ལ་
བསྔགས་པ་མི་བྱེད་པ་སོགས་སྨད་ར་བརྗོད་པའོ། །
༣༦ ནག་པོའི་ཆོས་བཞིའི་བཞི་བ་གང་འདྲ་ཡིན།
ལན། སྒྱུ་དང་གཡོས་གཞན་ལ་ཉེ་བར་སྤྱོད་ཀྱི་ལྷག་པའི་བསམ་པས་མ་
ཡིན་ནོ། །
༣༧ མི་ཉམས་པར་བྱེད་པ་དཀར་བོའི་ཆོས་བཞིའི་དང་བོ་གང་ཡིན། དེ་
ནག་ཆོས་གང་གི་གཉེན་པོ་ཡིན།
ལན། སྲོག་གམ་ཐ་ན་བཞད་གད་ཀྱི་ཕྱིར་ཡང་ཤེས་བཞིན་དུ་རྫུན་སྨྲ་བ་
སྤོང་བ་སྟེ་དེ་ལྟར་བྱས་ན་རང་གི་མཁན་སློབ་སོགས་ཡུལ་ཁྱད་ཅན་ལ་རྫུན་གྱིས་
མགོ་སྐོར་བ་མི་འབྱུང་བས་ནག་ཆོས་དང་བོའི་གཉེན་པོ་ཡིན་ནོ། །
༣༨ དཀར་ཆོས་གཉིས་པ་གང་ཡིན། དེ་ནག་ཆོས་གང་གི་གཉེན་པོ་ཡིན།

ལན། སྒྱུ་དང་གཡོ་མེད་པར་སེམས་ཅན་ཐམས་ཅད་ཀྱི་དྲུང་ན་ལྷག་པའི་
བསམ་པས་གནས་པ་སྟེ། འདི་ནི་ནག་ཆོས་བཞི་བའི་གཉེན་པོ་ཡིན།
༣༩དཀར་ཆོས་གསུམ་པ་གང་ཡིན། དེ་ནག་ཆོས་གང་གི་གཉེན་པོ་ཡིན།
ལན། བྱང་ཆུབ་སེམས་དཔའ་ཐམས་ཅད་ལ་སྟོན་པའི་འདུ་ཤེས་བསྐྱེད་
ཅིང་དེ་དག་གི་ཡང་དག་པའི་བསྔགས་པ་ཕྱོགས་བཞིར་བརྗོད་པའོ། །འདི་ནི་
ནག་ཆོས་གསུམ་པའི་གཉེན་པོ་ཡིན་ནོ། །
༤༠དཀར་ཆོས་བཞི་བ་གང་ཡིན། དེ་ནག་ཆོས་གང་གི་གཉེན་པོ་ཡིན།
ལན། སེམས་ཅན་རྣམས་ཡོངས་སུ་སྨིན་པར་བྱེད་པ་དེ་དག་ཐམས་ཅད་
ཀྱང་ཉི་ཚེའི་ཐེག་པ་མི་འདོད་པར་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཡང་དག་པར་འཛིན་དུ་འཇུག་པའོ། །འདི་ནི་ནག་ཆོས་གཉིས་པའི་གཉེན་
པོ་ཡིན་ནོ། །
༤༡ གསུམ་པ་ཉམས་ན་ཕྱིར་བཅོས་ཚུལ་ཇི་འདྲ་ཡིན།
ལན། ལམ་རིམ་ཆེན་མོ་ལས། སྨོན་སེམས་མི་གཏོང་བ་དང་སེམས་ཅན་
བློས་མི་གཏོང་བ་མ་གཏོགས་པའི་བསླབ་བྱ་རྣམས་དང་འགལ་ན། བྱང་སེམས་
ཀྱི་སྡོམ་པ་དང་མི་ལྡན་གྱི་བར་དུ་བྱང་སེམས་ཀྱི་དབང་དུ་བྱས་པའི་ལྟུང་བ་མེད་
ཀྱང་༑ བར་མ་དགེ་བ་ཁས་བླངས་པའི་བསླབ་བྱ་དང་འགལ་བ་ཡོད་པས་ཉེས་
སྤྱོད་དུ་འགྱུར་བས། སྟོབས་བཞིས་བཤགས་པར་བྱའོ། །ཞེས་གསུངས་པ་ལྟར་རོ། །
༤༢ སྐྱེ་བ་གཞན་དུ་སེམས་བསྐྱེད་མངོན་དུ་མི་འགྱུར་བའི་རྒྱུ་གང་ཡིན།
ལན། ལམ་རིམ་ཆེན་མོ་ལས། ནག་པོའི་ཆོས་བཞི་ནི་ཚེ་འདིར་སེམས་བསྐྱེད་
གཏོང་བའི་རྒྱུ་མིན་གྱི་། སྐྱེ་བ་གཞན་དུ་སེམས་བསྐྱེད་མངོན་དུ་མི་འགྱུར་བའི་

རྒྱུ་ཡིན། ཞེས་གསུངས་སོ། །
༤༣ སེམས་བསྐྱེད་ནས་སྤྱོད་པ་ལ་སློབ་ཚུལ་ལ་ས་བཅད་ཇི་འདྲ་ཡོད།
ལན། སེམས་བསྐྱེད་ནས་བསླབ་བ་ལ་སློབ་དགོས་པའི་རྒྱུ་མཚན། ཐབས་
ཤེས་རེ་རེ་བ་ལ་བསླབས་པས་སངས་རྒྱས་མི་འགྲུབ་པར་བསྟན་པ།བསླབ་བ་
ལ་སློབ་པའི་རིམ་པ་ཉིད་བཤད་པ་སྟེ་གསུམ་མོ། །
༤༤ ཐབས་ཤེས་རེ་རེ་ལ་བསླབས་པས་སངས་རྒྱས་མི་འགྲུབ་ཚུལ་གང་
ལགས།
ལན། ལམ་རིམ་ཆུང་ངུ་ལས། སངས་རྒྱས་སྒྲུབ་པའི་ཐབས་ལ་འཇུག་པ་
དེ་ཡང་ཐབས་མ་ནོར་བ་ཞིག་དགོས་ཏེ། ནོར་བའི་ལམ་ལ་ཇི་ཙམ་འབད་ཀྱང་
འབྲས་བུ་མི་འབྱུང་སྟེ། འོ་མ་འཇོ་བར་འདོད་པའི་ར་འཐེན་པ་བཞིན་ནོ། །མ་
ནོར་དུ་ཟིན་ཀྱང་ཆ་མ་ཚང་ན་འབད་ཀྱང་འབྲས་བུ་མི་འབྱུང་སྟེ། ས་བོན་དང་
ཆུ་དང་ས་ལ་སོཊ་པ་གང་རུང་ཅིག་མ་ཚང་ན་མྱུ་གུ་མི་སྐྱེ་བ་དང་འདྲ་བར་སྒོམ་
རིམ་བར་བ་ལས་གསུངས་སོ། །ཞེས་གསུངས་པ་ལྟར་རོ། །
༤༥ ལྟ་བས་ཟིན་པའི་སྤྱོད་པ་དང་ཐབས་ཀྱིས་ཟིན་པའི་ཤེས་རབ་ནི་
གང་ལགས།
ལན། ལམ་རིམ་ཆེན་མོ་ལས། དཔེར་ན། བུ་སྡུག་པ་ཤི་བའི་མྱ་ངན་གྱིས་
མནར་བའི་མ་དེ་གཞན་དང་སྨྲ་བ་ལ་སོགས་པ་ལ་འཇུག་པའི་ཚེ་བློ་ཅི་སྐྱེས་ཀྱང་
མྱ་ངན་གྱི་ཤུགས་དེས་མ་བཏང་ཡང་བློ་དེ་རྣམས་ཐམས་ཅད་མྱ་ངན་གྱི་བློ་ཡིན་
མི་དགོས་པ་བཞིན་དུ། སྟོང་བ་ཉིད་རྟོགས་པའི་ཤེས་རབ་ཤུགས་དྲག་ན་སྦྱིན་
པ་གཏོང་བ་དང་ཕྱག་དང་སྐོར་བ་དང་བཟླས་རྗོད་བྱེད་པའི་ཚེ་དེ་དག་ལ་

དམིགས་པའི་བློ་དེ་རྣམས་སྟོང་ཉིད་རྟོགས་པ་མ་ཡིན་ཀྱང་དེའི་རྩིའམ་ཤུགས་
དང་ལྡན་པར་འཇུག་པ་མི་འགལ་ལ། ཐུན་མགོ་ལྟ་བུ་ལ་བྱང་ཆུབ་ཀྱི་སེམས་
ཤུགས་དྲག་པ་སྔོན་དུ་བཏང་ན་སྟོང་པ་ཉིད་ཀྱི་ཏིང་ངེ་འཛིན་ལ་བཞག་པའི་
ཚེ་བྱང་ཆུབ་ཀྱི་སེམས་དེ་དངོས་སུ་མེད་ཀྱང་དེའི་རྩིས་ཟིན་པ་མི་འགལ་ལོ། །
ཞེས་གསུངས་པ་ལྟར་རོ། །
༤༦ ཕར་ཕྱིན་དྲུག་ཏུ་བསྡུ་བ་བཞི་འདུ་ཚུལ་གང་འདྲ་ཡིན།
ལན། ཕར་ཕྱིན་དྲུག་ཏུ་བྱང་ཆུབ་སེམས་དཔའི་བསླབ་པ་རྣམས་འདུ་བར་
མ་ཟད་བསྡུ་བའི་ངོ་བོ་བཞི་ཡང་འདུ་བ་ཡིན་ཏེ། སྦྱིན་པ་དེར་འདུ་བ་སླ་ལ།
སྙན་པར་སྨྲ་བ་ནི་ཕྱིན་དྲུག་ལས་བརྩམས་ཏེ་གདུལ་བྱ་ལ་འདོམས་པ་དང་།
དོན་སྤྱོད་པ་ནི་གདམས་པའི་དོན་དེ་ལ་གདུལ་བྱ་གཞན་བཀོད་པ་དང་། དོན་
མཐུན་པ་ནི་རང་གིས་ཀྱང་གདུལ་བྱ་དང་འདྲ་བར་བསྒྲུབ་པ་དེ་ཡིན་པའི་ཕྱིར་
རོ༑ ༑
༤༧ དངོས་ཀྱི་དོན་གྲངས་ངེས་པ་ལ་ས་བཅད་དྲུག་ཡོད་པ་གང་དག་ཡིན།
ལན། མངོན་མཐོ་ལ་ལྟོས་པའི་གྲངས་ངེས་པ། དོན་གཉིས་བསྒྲུབ་པ་ལ་
ལྟོས་པའི་གྲངས་ངེས་པ། གཞན་དོན་རྣམ་པ་ཐམས་ཅད་རྫོགས་པར་བསྒྲུབ་པ་
ལ་ལྟོས་པའི་གྲངས་ངེས་པ། ཐེག་ཆེན་ཐམས་ཅད་སྡུད་པ་ལ་ལྟོས་པའི་གྲངས་
ངེས་པ། ལམ་མམ་ཐབས་ཀྱི་རྣམ་པ་ཐམས་ཅད་པའི་དབང་དུ་མཛད་པའི་
གྲངས་ངེས་པ། བསླབ་པ་གསུམ་ལ་ལྟོས་པའི་གྲངས་ངེས་པ་རྣམས་སོ། །
༤༨ ཞར་བྱུང་གོ་རིམ་ངེས་པ་ལ་གསུམ་གསུངས་པ་གང་དག་ཡིན།
ལན། སྐྱེ་བའི་རིམ་པ། དམའ་མཆོག་གི་རིམ་པ། ཕྲ་རགས་ཀྱི་རིམ་པའོ། །

༤༩ རང་གི་སངས་རྒྱས་ཀྱི་ཆོས་སྨིན་པར་བྱེད་པ་གང་ལགས།
ལན། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་
དང་། བསམ་གཏན་དང་། ཤེས་རབ་ཀྱི་ཕར་ཕྱིན་སྟེ་དྲུག་ནི་རང་རྒྱུདསྨིན་བྱེད་
ཡིན་ནོ། །
༥༠ གཞན་རྒྱུད་སྨིན་བྱེད་བསྡུ་བཞི་ནི་གང་དག་ཡིན།
ལན། མཁོ་བ་སྦྱིན་པ། སྙན་པར་སྨྲ་བ། གདུལ་བྱའི་དོན་སྤྱོད་པ། དོན་
མཐུན་པ་རྣམས་སོ། །
༥༡ དམ་པ་དྲུག་ལྡན་དུ་བྱ་བའི་དམ་པ་དྲུག་ནི་གང་དག་ཡིན།
ལན། རྟེན་དམ་པ། དངོས་པོ་དམ་པ། ཆེད་དུ་བྱ་བ་དམ་པ། ཐབས་
མཁས་པ་དམ་པ། བསྔོ་བ་དམ་པ། ་རྣམ་པར་དག་པ་དམ་པ་སྟེ་དྲུག་གོ །
༥༢ ཕར་ཕྱིན་དྲུག་ལྡན་བྱ་ཚུལ་གང་འདྲ་ཡིན།
ལན། ལམ་རིམ་ཆེན་མོ་ལས། ཆོས་སྦྱིན་ལྟ་བུ་ཞིག་བྱེད་པ་ན་ཉན་རང་
གི་ཡིད་བྱེད་སྡོམ་པའི་ཚུལ་ཁྲིམས་དང༌། རྣམ་མཁྱེན་གྱི་ཆོས་ལ་མོས་ཤིང་བཟོད་
ལ་གཞན་གྱིས་གཤེ་བ་བཟོད་པ་དང་། དེ་ཉིད་གོང་ནས་གོང་དུ་འཕེལ་བའི་ཕྱིར་
འདུན་པ་སྐྱེད་པའི་བརྩོན་འགྲུས་དང་། ཐེག་དམན་དང་མ་འདྲེས་པའི་སེམས་
རྩེ་གཅིག་པའི་དགེ་བ་དེ་རྫོགས་བྱང་དུ་བསྔོ་བའི་བསམ་གཏན་དང་། སྦྱིན་བྱ་
སྦྱིན་བྱེད་ལེན་པ་བོ་རྣམས་ལ་སྒྱུ་མ་ལྟ་བུར་ཤེས་པའི་ཤེས་རབ་སྟེ་དྲུག་ཚང་བར་
བྱས་ན་ཤིན་ཏུ་སྟོབས་ཆེ་སྟེ། དེ་དག་ནི་བརྒྱད་སྟོང་བའི་འགྲེལ་ཆེན་ལས་
གསུངས་སོ། །ཞེས་གསུངས་སོ། །
༥༣ གསུམ་པ་སྦྱིན་པ་རང་གི་ངོ་བོའི་རབ་དབྱེ་གསུམ་གང་དག་ཡིན།

ལན། ཆོས་ཀྱི་སྦྱིན་པ། མི་འཇིགས་པའི་སྦྱིན་པ། ཟང་ཟིང་གི་སྦྱིན་པ་
སྟེ་གསུམ་མོ། །
༥༤ ཟང་ཟིང་གི་སྦྱིན་པ་འདི་ལ་གཉིས་ཞེས་པའི་གཉིས་ནི་གང་དག་ཡིན།
ལན། ཟང་ཟིང་དངོས་སུ་གཏོང་བའི་སྦྱིན་པ་དང་། བསམ་པ་ཙམ་གྱིས་
སྦྱིན་པ་སྟེ་གཉིས་སོ། །
༥༥ ཟང་ཟིང་དངོས་སུ་གཏོང་བའི་སྦྱིན་པ་ཉམས་སུ་ལེན་ཚུལ་གང་
དག་ཡོད།
ལན། གསུམ་ཡོད་དེ། ཟང་ཟིང་གཏོང་བའི་ཚུལ་དང་། གཏོང་བར་མ་
ནུས་ན་ཇི་ལྟར་བྱ་བ་དང་། སྦྱིན་པའི་གེགས་ཀྱི་གཉེན་པོ་བསྟེན་པ་རྣམས་སོ། །
༥༦ ཕྱིའི་དངོས་པོ་མི་གཏོང་བའི་ཚུལ་ལ་ལྔ་གང་དག་ཡིན།
ལན། དུས་ཀྱི་སྒོ་ནས་སྦྱིན་དུ་མི་རུང་བ། སྦྱིན་བྱའི་ཡུལ་ཀྱི་སྒོ་ནས་སྦྱིན་དུ་
མི་རུང་བ། རྟེན་གྱི་སྒོ་ནས་སྦྱིན་དུ་མི་རུང་བ། དངོས་པོའི་སྒོ་ནས་སྦྱིན་དུ་མི་
རུང་བ། དགོས་པའི་སྒོ་ནས་སྦྱིན་དུ་མི་རུང་བ་སྟེ་ལྔའོ།
༥༧ དངོས་པོའི་སྒོ་ནས་སྦྱིན་དུ་མི་རུང་བ་གང་དག་ཡིན།
ལན། རང་གི་ཕ་མ་དང་བུ་དང་ཆུང་མ་སོགས་བརྡ་མ་སྤྲད་པའམ་སྤྲད་
ཀྱང་སྟེར་བ་ལ་མི་མོས་པའི་རིགས་དང་། ཆོས་གོས་གསུམ་སོགས་སངས་རྒྱས་
ཀྱི་རྗེས་སུ་གནང་བ་རྣམས་ལ་སེར་སྣའི་བསམ་པ་མེད་ཅིང་དགེ་བའི་ཕྱོགས་ལ་
ཉེ་བར་མཁོ་བ་རྣམས་སྦྱིན་དུ་མི་རུང་བ་ཡིན་ནོ། །
༥༨ སྦྱིན་པའི་གེགས་ཀྱི་གཉེན་པོ་བསྟན་པ་ལ་གེགས་བཞི་ནི་གང་དག་
ཡིན༑

ལན། མ་གོམས་པ་དང་། རྒུད་པ་དང་། ཆགས་པ་དང་། འབྲས་བུ་མ་
མཐོང་བ་སྟེ་བཞིའོ། །
༥༩ གཉིས་པ་ཚུལ་ཁྲིམས་ཀྱི་ཕར་ཕྱིན་ཉམས་སུ་ལེན་ཚུལ་ལ་ཇི་འདྲ་ཡོད།
ལན། ལྔ་ཡོད་དེ། ཚུལ་ཁྲིམས་ཀྱི་ངོ་བོ། དེ་བསྒོམ་པ་ལ་འཇུག་པའི་ཐབས།
ཚུལ་ཁྲིམས་ཀྱི་རབ་ཏུ་དབྱེ་བ། དེ་དག་བསྒྲུབ་པའི་ཚེ་ཇི་ལྟར་བྱ་བ། དེ་དག་
གི་དོན་བསྡུ་བའོ། །
༦༠ ཚུལ་ཁྲིམས་ཀྱི་ངོ་བོ་གང་འདྲ་ཡིན།
ལན། གཞན་ལ་གནོད་པ་གཞི་དང་བཅས་པ་ལས་ཡིད་ཕྱིར་ལོག་པའི་
སྤོང་བའི་སེམས་པ་ནི་ཚུལ་ཁྲིམས་ཀྱི་ངོ་བོ་དང་། དེའི་གོམས་པ་ཡོངས་སུ་
རྫོགས་པ་ན་ཚུལ་ཁྲིམས་ཀྱི་ཕར་ཕྱིན་དུ་འགྱུར། སྤྱོད་འཇུག་ལས། ཉ་ལ་སོགས་
པ་གང་ཞིག་ཏུ། །དེ་དག་གསོད་མི་འགྱུར་བ་བསྐྲད། །སྤོང་བའི་སེམས་ནི་ཐོབ་
པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་གསུངས་སོ། །
༦༡ ཚུལ་ཁྲིམས་ཀྱི་དབྱེ་བ་ལ་ཅི་ཙམ་ཡོད།
ལན། གསུམ་ཡོད་དེ། ཉེས་སྤྱོད་སྡོམ་པའི་ཚུལ་ཁྲིམས་དང་། དགེ་བའི་ཆོས་
སྡུད་པའི་ཚུལ་ཁྲིམས་དང་། སེམས་ཅན་གྱི་དོན་བྱེད་པའི་ཚུལ་ཁྲིམས་བཅས་སོ། །
༦༢ བཟོད་པའི་ཕར་ཕྱིན་ལ་བསླབ་པ་ལ་ལྔ་གང་དག་ཡིན།
ལན། བཟོད་པའི་ངོ་བོ། དེ་སྒོམ་པ་ལ་འཇུག་པའི་ཐབས། བཟོད་པའི་རབ་
ཏུ་དབྱེ་བ། དེ་བསྒྲུབ་པའི་ཚེ་ཇི་ལྟར་བྱ་བ། དེ་དག་གི་དོན་བསྡུ་བ་སྟེ་ལྔའོ། །
༦༣ དེ་དག་གི་མི་མཐུན་པའི་ཕྱོགས་གསུམ་ནི་གང་དག་ཡིན།
ལན། དང་བོ་ནི་ཞེ་སྡང་བ་དང་། གཉིས་པ་ནི་ཞེ་སྡང་དང་ཞུམ་ནས་སྲོ་

ཤི་བ་དང་། གསུམ་པ་ནི་མ་མོས་ཤིང་མི་འདོད་པ་བཅས་སོ།
༦༤ བཟོད་པའི་མི་མཐུན་ཕྱོགས་ཁོང་ཁྲོའི་ཉེས་དམིགས་ནི་ཇི་ལྟར་ཡིན།
ལན། ཁོང་ཁྲོ་དྲག་པོའི་དབང་དུ་སོང་ན་ནད་དང་གདོན་འཇུག་ཅིང་། དེའི་
དབང་གིས་ཚེ་ཐུང་བ་དང་། བསོད་ནམས་ཉམས་པར་འགྱུར་བ་དང་། ལྷག་
པར་བྱང་ཆུབ་ཀྱི་སེམས་རིན་པོ་ཆེ་ཉམས་པར་འགྱུར་ཞིང་རྒྱལ་སྲས་ཀྱི་སྤྱོད་པ་
ལ་སློབ་པའི་གཞི་མེད་པར་འགྱུར་རོ། །སྤྱོད་འཇུག་ལས། བསྐལ་བ་སྟོང་དུ་
བསགས་པ་ཡི། །སྦྱིན་དང་བདེར་གཤེགས་མཆོད་ལ་སོགས། །ལེགས་སྤྱད་གང་
ཡིན་དེ་ཀུན་ཀྱང་། །ཁོང་ཁྲོ་གཅིག་གིས་འཇོམས་པར་བྱེད། །ཅེས་གསུངས་སོ། །
༦༥ བཟོད་པའི་རབ་དབྱེ་ལ་གང་དག་ཡོད།
ལན། གསུམ་ཡོད་དེ། གནོད་བྱེད་ལ་ཇི་མི་སྙམ་པ་དང་། སྡུག་བསྔལ་དང་
དུ་ལེན་པ་དང་། ཆོས་ལ་ངེས་སེམས་ཀྱི་བཟོད་པ་བཅས་སོ། །
༦༦ གནོད་བྱེད་ལ་ཇི་མི་སྙམ་པའི་བཟོད་པ་བསྐྱེད་པ་ལ་གཉིས་གང་
དག་ཡིན།
ལན། གནོད་བྱེད་ཀྱིས་གནོད་པ་བྱས་བ་ལ་མི་བཟོད་པ་དགག་པ་དང༌།
གནོད་བྱེད་འབྱོར་བ་ལ་མི་དགའ་ཞིང་རྒུད་པ་ལ་དགའ་བ་དགག་པ་གཉིས་
བཅས་སོ། །
༦༧ གཉིས་པ་སྡུག་བསྔལ་དང་ལེན་གྱི་བཟོད་པ་བསྐྱེད་ཚུལ་ལ་ཅི་ཙམ་ཡོད།
ལན། གསུམ་ཡོད་དེ། སྡུག་བསྔལ་དང་ལེན་ངེས་པར་དགོས་པའི་རྒྱུ་མཚན་
དང་། དེ་སྐྱེད་པའི་ཐབས་དང་། གཞི་ཡི་སྒོ་ནས་རྒྱས་པར་བཤད་པ་བཅས་སོ།
༦༨ གཞིའི་སྒོ་ནས་རྒྱས་པར་བཤད་པའི་སྡུག་བསྔལ་དང་དུ་ལེན་ཚུལ་

བརྒྱད་གང་དག་ཡིན།
ལན། གནས་ལ་བརྟེན་པ། འཇིག་རྟེན་གྱི་ཆོས་ལ་བརྟེན་པ། སྤྱོད་ལམ་
ལ་བརྟེན་པ། ཆོས་ཡོངས་སུ་འཛིན་པ་ལ་བརྟེན་པ། སློང་མོས་འཚོ་བ་ལ་བརྟེན་
པ། མངོན་པར་བརྩོན་པས་དུབ་པ་ལ་བརྟེན་པ། སེམས་ཅན་གྱི་དོན་བྱེད་པ་ལ་
བརྟེན་པ། འཕྲལ་གྱི་བྱ་བ་ལ་བརྟེན་པ་བཅས་སོ། །
༦༩ ཆོས་ལ་ངེས་སེམས་ཀྱི་བཟོད་པ་བསྐྱེད་པ་ལ་མོས་པའི་ཡུལ་ནི་
བརྒྱད་གང་དག་ཡིན།
ལན། དང་བའི་ཡུལ། མངོན་དུ་བྱ་བའི་ཡུལ། འདོད་པའི་ཡུལ། བླང་
དོར་གྱི་ཡུལ། བསྒོམ་པའི་ཡུལ། ཐོས་བསམ་གྱི་ཡུལ། ཤེས་བྱའི་སྤྱོད་ཡུལ། མོས་
པའི་ཚུལ་དང་བཅས་སོ། །
༧༠ བརྩོན་འགྲུས་ཀྱི་ཕར་ཕྱིན་ལ་བསླབ་ཚུལ་གང་དག་ཡོད།
ལན། ལྔ་ཡོད་དེ། བརྩོན་འགྲུས་ཀྱི་ངོ་བོ། དེ་ཉམས་སུ་ལེན་པ་ལ་འཇུག་
པའི་ཐབས། བརྩོན་འགྲུས་ཀྱི་རབ་ཏུ་དབྱེ་བ། སྒྲུབ་པའི་ཚེ་ཇི་ལྟར་བྱ་བ། དེ་
དག་གི་དོན་བསྡུ་བ་རྣམས་སོ། །
༧༡ བརྩོན་འགྲུས་ཀྱི་ངོ་བོ་གང་འདྲ་ཡིན།
ལན། དགེ་བའི་ཆོས་སྡུད་པ་དང་སེམས་ཅན་གྱི་དོན་བྱ་བ་ལ་སེམས་མངོན་
པར་སྤྲོ་བ་བརྩོན་འགྲུས་ཀྱི་ངོ་བོ། ལམ་རིམ་ཆེན་མོ་ལས། དམིགས་པ་དགེ་
བ་ལ་དམིགས་ནས་རྣམ་པ་མངོན་པར་སྤྲོ་བ་སྟེ། ཞེས་དང་། སྤྱོད་འཇུག་ལས།
བརྩོན་གང་དགེ་ལ་སྤྲོ་བའོ། །ཞེས་གསུངས་སོ། །
༧༢ བརྩོན་འགྲུས་ཀྱི་མི་མཐུན་ཕྱོགས་ལེ་ལོའི་ཉེས་དམིགས་གང་དག་ཡིན།

ལན། བློ་གྲོས་རྒྱ་མཚོས་ཞུས་པ་ལས། ལེ་ལོ་ཅན་ལ་ནི་བྱང་ཆུབ་ཤིན་ཏུ་རིང་
ཞིང་རྣམ་པར་རིང་ངོ་། །ལེ་ལོ་ཅན་ལ་ནི་སྦྱིན་པ་མེད་པ་ནས་ཤེས་རབ་ཀྱི་བར་
དུ་མེད་དོ། །ལེ་ལོ་ཅན་ལ་ནི་གཞན་གྱི་དོན་མེད་དོ། །ཞེས་དང་། དྲན་པ་ཉེར་
བཞག་ལས་ཀྱང༌། ཉོན་མོངས་རྣམས་གཞི་གཅིག་ནི། །ལེ་ལོ་ཡིན་དེ་གང་ལ
ཡོད༑ ༑གང་ལ་ལེ་ལོ་གཅིག་ཡོད་པ། །དེ་ལ་ཆོས་ཀུན་མེད་པ་ཡིན། །ཞེས་དང་།
ལམ་རིམ་ཆེན་མོ་ལས་ཀྱང་། བརྩོན་འགྲུས་མེད་ན་ལེ་ལོའི་དབང་དུ་སོང་ནས་
དཀར་ཆོས་ཀུན་གྱིས་ཕོངས་པར་འགྱུར་བས་གནས་སྐབས་དང་མཐར་ཐུག་གི་
སྐྱེས་བུའི་དོན་ཐམས་ཅད་ལས་ཉམས་པར་འགྱུར་རོ། །ཞེས་གསུངས་སོ། །
༧༣ བརྩོན་འགྲུས་ཀྱི་རབ་དབྱེ་དངོས་ལ་གསུམ་ནི་གང་དག་ཡིན།
ལན། གོ་ཆའི་བརྩོན་འགྲུས་དང་། དགེ་བ་ཆོས་སྡུད་ཀྱི་བརྩོན་འགྲུས་དང་།
སེམས་ཅན་དོན་བྱེད་ཀྱི་བརྩོན་འགྲུས་དང་གསུམ་མོ། །
༧༤ གོ་ཆའི་བརྩོན་འགྲུས་ཀྱི་ངོ་བོ་གང་འདྲ་ཡིན།
ལན། སེམས་ཅན་གཅིག་གི་སྡུག་བསྔལ་སེལ་པའི་ཕྱིར་དུ་བསྐལ་ཆེན་སྟོང་
དང་ཡུན་མཉམ་པའི་ཉིན་ཞག་བསགས་པའི་བསྐལ་བ་ཆེན་པོ་གྲངས་མེད་པ་
གསུམ་བྱེ་བ་འབུམ་འགྱུར་དུ་སེམས་ཅན་དམྱལ་བ་ཁོ་ནར་གནས་པའི་དཀའ་
སྤྱད་ཀྱིས་སངས་རྒྱས་སྒྲུབ་དགོས་ནའང་སྤྲོ་བ་བྱས་ཏེ་རྫོགས་བྱང་གི་ཕྱིར་དུ་
བརྩོན་པ་མི་གཏོང་ན། དུས་ཀྱི་ཡུན་དེ་ལས་ཐུང་བ་དང་སྡུག་བསྔལ་ཆེས་ཆུང་
བས་ལྟ་ཅི་སྨོས་སྙམ་དུ་བསམ་པ་དེའོ། །
༧༥ བསམ་གཏན་གྱི་ཕར་ཕྱིན་ལ་བསླབ་པ་ལ་ལྔ་ཡོད་པ་གང་དག་ཡིན།
ལན། བསམ་གཏན་གྱི་ངོ་བོ། དེ་སྒོམ་པ་ལ་འཇུག་པའི་ཐབས། བསམ་

གཏན་གྱི་རབ་དབྱེ། སྒྲུབ་པའི་ཚེ་ཇི་ལྟར་བྱ་བ། དེ་དག་གི་དོན་བསྡུ་བ་རྣམས་
སོ༑ ༑
༧༦ བསམ་གཏན་གྱི་ངོ་བོ་ཇི་འདྲ་ཡིན།
ལན། སེམས་དགེ་བའི་དམིགས་པ་གང་རུང་ལ་མི་གཡེང་བར་རྩེ་གཅིག་ཏུ་
གནས་པ་ནི་བསམ་གཏན་གྱི་ངོ་བོ། བྱང་ས་ལས། བྱང་ཆུབ་སེམས་དཔའི་སྡེ་
སྣོད་ཐོས་པ་དང་བསམ་པ་སྔོན་དུ་འགྲོ་བའི་བྱང་ཆུབ་སེམས་དཔའ་རྣམས་ཀྱི་
འཇིག་རྟེན་དང་འཇིག་རྟེན་ལས་འདས་པའི་སེམས་རྩེ་གཅིག་པ་དགེ་བ་སེམས་
གནས་པ། ཞི་གནས་ཀྱི་ཕྱོགས་སམ་ལྷག་མཐོང་གི་ཕྱོགས་སམ་ཟུང་དུ་འབྲེལ་
བར་འཇུག་པའི་ལམ་དེ་གཉིས་ཀའི་ཕྱོགས་གང་ཡིན་པ་སྟེ།འདི་ནི་བྱང་ཆུབ་
སེམས་དཔའ་རྣམས་ཀྱི་བསམ་གཏན་གྱི་ངོ་བོ་ཉིད་དུ་རིག་པར་བྱའོ། །ཞེས་
གསུངས་སོ། །
༧༧ ཤེས་རབ་ཀྱི་ངོ་བོ་གང་འདྲ་ཡིན།
ལན། བརྟགས་པའི་ངོ་བོ་ལ་ཆོས་རབ་ཏུ་རྣམ་འབྱེད་པའི་སེམས་བྱུང་ནི་
ཤེས་རབ་ཀྱི་ངོ་བོ། བྱང་ས་ལས། ཤེས་བྱ་ཐམས་ཅད་ལ་འཇུག་པ་དང་ཤེས་བྱ་
ཐམས་ཅད་ལ་ཞུགས་པ་ཆོས་རབ་ཏུ་རྣམ་པར་འབྱེད་པ་གང་ཡིན་པ་རིག་པའི་
གནས་ལྔ་བོ་ནང་གི་རིག་པ་དང་། གཏན་ཚིགས་ཀྱི་རིག་པ་དང་གསོ་བའི་རིག་
པ་དང་སྒྲའི་རིག་པ་དང་བཟོ་དང་ལས་ཀྱི་གནས་ཀྱི་རིག་པ་ལ་དམིགས་ནས་
འཇུག་པ་འདི་ནི་བྱང་ཆུབ་སེམས་དཔའ་རྣམས་ཀྱི་ཤེས་རབ་ཀྱི་ངོ་བོ་ཉིད་ཡིན་
པར་རིག་པར་བྱའོ། །ཞེས་གསུངས་སོ། །འཇུག་པའི་ཤེས་རབ་ནི་ས་མ་ཐོབ་
གོང་གི་ཡིན་ལ་ཞུགས་པའི་ཤེས་རབ་ནི་ས་ཐོབ་པ་ནས་ཡིན་པ་ལམ་རིམ་ལས་

གསུངས་སོ། །
༧༨ ཤེས་རབ་འདི་ཕྱི་མའི་ཡོན་ཏན་ཐམས་ཅད་ཀྱི་རྩ་བ་ཡིན་དོན་ཅི་
ཡིན༑
ལན། སྦྱིན་སོགས་ཕར་ཕྱིན་དང་བོ་ལྔ་ཡོངས་སུ་དག་པར་བྱེད་པའི་རྩ་བ་
ནི་ཤེས་རབ་ལ་རག་ལས་པ་དང་ཕྱི་མའི་ཡོན་ཏན་ཐམས་ཅད་གྱི་རྩ་བའང་ཤེས་
རབ་ཉིད་ཡིན་ཏེ། མགོན་པོ་ཀླུ་སྒྲུབ་ཀྱིས། མཐོང་དང་མ་མཐོང་ཡོན་ཏན་འདི། །
ཀུན་གྱི་རྩ་བ་ཤེས་རབ་ཡིན། །དེ་ལྟར་གཉིས་ཀ་བསྒྲུབ་པའི་ཕྱིར། །ཤེས་རབ་
ཡོངས་སུ་གཟུང་བར་བྱ། །ཆོས་དོན་འདོད་དང་ཐར་བ་ཡི། །འབྱུང་གནས་
ཆེན་པོ་རིག་པ་ཡིན། །དེ་ལྟར་དང་བོ་གུས་པ་ཡིས། །ཤེས་རབ་ཡུམ་ཆེན་གཟུང་
བརབྱ། །ཞེས་གསུངས་སོ། །
༧༩ ལུང་རྟོགས་ཀྱི་བསྟན་པ་གཉིས་འཛིན་ཚུལ་གང་འདྲ་ཡིན།
ལན། ཀུན་མཁྱེན་བླ་མའི་ཕར་ཕྱིན་མཐའ་དཔྱོད་ལས། ལུང་ལ་དད་པས་
ཐོས་སོགས་ཀྱིས་ཞུགས་ནས་སྨྲ་བ་དེ་འཛིན་པའི་ཚད་དང་། ལུང་དོན་སངས་
རྒྱས་ཀྱི་བསྟན་པ་རྒྱུད་ལ་སྐྱེས་ནས་ལག་ལེན་བྱེད་པ་རྟོགས་པའི་བསྟན་པར་
ཞུགས་ཤིང་འཛིན་པའི་ཚད་ཡིན་པའི་ཕྱིར་ཏེ། མཛོད་ལས། སྟོན་པའི་དམ་
ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་
པ་སྨྲ་བྱེད་དང་། །སྒྲུབ་པར་བྱེད་པ་ཁོ་ན་ཡིན། །ཞེས་གསུངས་པ་ལྟར་རོ། །
༨༠ ཤེས་རབ་ཀྱི་རབ་དབྱེ་གསུམ་གང་དག་ཡིན།
ལན། དེ་ཁོ་ན་ཉིད་ཀྱི་དོན་འཇལ་བ་དོན་དམ་རྟོགས་པའི་ཤེས་རབ། རིག་
པའི་གནས་ལྔ་ལ་མཁས་པ་ཀུན་རྫོབ་རྟོགས་པའི་ཤེས་རབ། སེམས་ཅན་ཀྱི་དོན་

སྒྲུབ་ཚུལ་ཤེས་པ་སེམས་ཅན་དོན་བྱེད་ཀྱི་ཚུལ་ཁྲིམས་དང་གསུམ་མོ། །
༨༡ གཞན་རྒྱུད་སྨིན་བྱེད་བསྡུ་བཞིར་བཞག་པའི་རྒྱུ་མཚན་གང་ལགས།
ལན། སྐྱེས་བོ་གཞན་དགེ་བ་ལ་སྦྱར་བའི་ཕྱིར་འཁོར་དུ་སྡུད་པ་ལ་ཐོག་
མར་དེ་དགའ་དགོས་ལ། དེ་ཡང་ཟང་ཟིང་གི་དངོས་པོ་སྦྱིན་ནས་མགུ་བར་
བྱས་ཏེ། བློ་དང་འཚམས་པའི་ཆོས་ཀྱི་དོན་བཤད་པ་དང་འབེལ་གཏམ་སོགས་
སྙན་པར་སྨྲ་བས་མི་ཤེས་པ་དང་ཐེ་ཚོམ་ཟ་བ་སོགས་དོར་ནས་དོན་ཕྱིན་ཅི་མ་
ལོག་པར་འཛིན་ཏུ་འཇུག་དགོས་། དེ་ལྟར་ཤེས་པ་ན་དོན་སྤྱོད་པས་དགེ་བ་
བསྒྲུབ་པ་ལ་འཇུག་པར་བྱེད། དེ་ཡང་ཕ་རོལ་བོ་ལ་བཤད་པ་རྣམས་རང་ཉིད་
དེ་དང་མཚུངས་པའམ་དེ་ལས་ལྷག་པར་བྱས་ན། གསར་དུ་འཇུག་ཅིང་ཞུགས་
ཟིན་པ་རྣམས་ཀྱང་མི་ལྡོག་པར་བརྟན་པར་འགྱུར་བས་དེ་ལ་ནི་དོན་མཐུན་པ་
དགོས་པའི་ཕྱིར་རོ། །
༨༢ ཐེག་པ་ཆེ་ཆུང་གི་ཡོན་ཏན་ཞི་ལྷག་གི་འབྲས་བུ་ཨེ་ཡིན།
ལན། ཐེག་པ་ཆེ་ཆུང་གི་ཡོན་ཏན་འཇིག་རྟེན་དང་འཇིག་རྟེན་ལས་འདས་
པ་ཐམས་ཅད་ཞི་ལྷག་གི་འབྲས་བུར་དངོས་སུ་འདུ་བ་མ་ཡིན་ཡང་། དགེ་བའི་
དམིགས་པ་ལ་སེམས་རྩེ་གཅིག་པ་ཡན་ཆད་ཀྱི་ཏིང་འཛིན་རྣམས་ཞི་གནས་ཀྱི་
ཕྱོགས་སུ་འདུ་ལ། ཇི་ལྟ་ཇི་སྙེད་ཀྱི་དོན་སོ་སོར་འབྱེད་པའི་ཤེས་རབ་དགེ་བ་
རྣམས་ལྷག་མཐོང་གི་ཕྱོགས་སུ་འདུ་བས། དེ་ལ་དགོངས་ནས་དགོངས་འགྲེལ་
ལས༑ ཡང་ཉན་ཐོས་རྣམས་ཀྱིའམ། བྱང་ཆུབ་སེམས་དཔའ་རྣམས་ཀྱིའམ། དེ་
བཞིན་གཤེགས་པ་རྣམས་ཀྱི་དགེ་བའི་ཆོས་འཇིག་རྟེན་དང་འཇིག་རྟེན་ལས་
འདས་པ་ཐམས་ཅད་ཀྱང་ཞི་གནས་དང་ལྷག་མཐོང་གི་འབྲས་བུ་ཡིན་པར་རིག་

པར་བྱའོ། །ཞེས་གསུངས་སོ་། །
༨༣ གནས་ངན་ལེན་གྱི་དོན་གང་འདྲ་ཡིན།
ལན། ཡུལ་ཅན་ཕྱིན་ཅི་ལོག་གོང་ནས་གོང་དུ་བསྐྱེད་པའི་ནུས་པ་སེམས་
རྒྱུད་ལ་གནས་པའི་བག་ཆགས་ཏེ་ས་བོན་ནོ། །
༨༤ ཞི་གནས་ཀྱི་ངོ་བོ་ཇི་འདྲ་ཡིན།
ལན། དགོངས་འགྲེལ་ལས། ཞི་གནས་སྒོམ་པ་པོ་དེ་གཅིག་པུར་གནས་
དབེན་པར་རང་འདུག་སྟེ། སེམས་ནང་དུ་ཡང་དག་པར་ཏེ་མཉམ་པར་བཞག་
ནས་དམིགས་པ་སྔར་ཇི་ལྟར་ཐོས་པའི་དོན་ལེགས་པར་བསམས་པའི་ཆོས་གང་
ཡང་རུང་དེ་དག་ཉིད་ལ་དམིཊ་ནས་དེ་ཉིད་ཡིད་ལ་བྱེད་ཅིང་། སེམས་གང་
གིས་ཡིད་ལ་བྱེད་པའི་སེམས་དེ་ནང་དུ་བྱིང་རྒོད་ཀྱི་དབང་དུ་མ་སོང་བར་
རྒྱུད་ཆགས་སུ་ཡིད་ལ་བྱེད་པས་ཡིད་ལ་བྱེད་དོ། །དེ་ལྟར་ཞུགས་ཤིང་དེ་ལ་ལན་
མང་དུ་གནས་པས་དེ་ལ་མཐར་ལུས་ཤིན་ཏུ་སྦྱངས་པ་དང་སེམས་ཤིན་ཏུ་
སྦྱངས་པ་འབྱུང་ཞིང་དེ་ལྟར་འབྱུང་བ་གང་ཡིན་པའི་ཏིང་ངེ་འཛིན། དེ་ནི་ཞི
གནས་ཡིན་ནོ་ཞེས་བྱ་སྟེ། དེ་ལྟར་ན་བྱང་ཆུབ་སེམས་དཔའ་ཞི་གནས་ཡོངས་
སུ་འཚོལ་བར་བྱེད་པ་ཡིན་ནོ། །ཞེས་གསུངས་སོ། །ལུང་འདི་མཆན་བཞི་སྦྲགས་
པའི་མཆན་དཀྱུས་སུ་བཅུག་ནས་དྲངས་པ་ཡིན།
༨༥ ཞི་གནས་ཀྱི་གེགས་ཀྱི་གཙོ་བོ་བྱིང་བའི་ངོ་བོ་གང་འདྲ་ལགས།
ལན། བྱིང་བའི་ངོ་བོ་དགེ་མི་དགེ་ལུང་མ་བསྟན་གང་རུང་ལ་དམིགས་
ནས། རྣམ་པ་གསལ་ངར་མེད་པའི་ཤེས་པ་ཞིག་ལ་འཇོག སྒོམ་རིམ་བར་བ་
ལས། གང་གི་ཚེ་དམུས་ལོང་ལྟ་བུའམ། མི་མུན་པར་ཞུགས་པ་ལྟ་བུའམ། མིག་

བཙུམས་པ་ལྟ་བུར་སེམས་ཀྱིས་དམིགས་པ་གསལ་བར་མི་མཐོང་བ་དེའི་ཚེ་
བྱིང་བར་གྱུར་པར་རིག་པར་བྱའོ། །ཞེས་གསུངས་པའི་ཕྱིར།
༨༦ ལྷག་མཐོང་གི་ངོ་བོ་གང་འདྲ་ཡིན།
ལན། དགོངས་འགྲེལ་ལས། ཏིང་ངེ་འཛིན་སྒོམ་པ་པོ། དེ་ལུས་ཤིན་ཏུ་
སྦྱངས་པ་དེ་ཐོབ་ནས་དེ་ཉིད་ལ་གནས་ཏེ་ཡུལ་གཞན་ལ་དམིགས་པའི་སེམས་
ཀྱི་རྣམ་པ་གཞན་སྤངས་ནས། ཞི་ལྷག་གཉིས་དམིགས་པ་གཅིག་པས་སྔར་ཐོས་
བསམ་གྱིས་ཇི་ལྟར་གཏན་ལ་ཕབ་ནས་བསམ་པའི་དོན་སྔར་ཞི་གནས་ཀྱི་
དམིགས་པར་བྱས་པའི་ཆོས་དེ་དག་ཉིད་ནང་དུ་ཏིང་ངེ་འཛིན་གྱི་སྤྱོད་ཡུལ་
གཟུགས་བརྙན་དུ་སྟེ་དེའི་དོན་སྤྱི་བློ་ལ་ཤར་བ་ལ་དམིགས་ནས། སོ་སོར་རྟོག་
པར་བྱེད་མོས་པར་བྱེད་དོ། །དེ་ལྟར་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་
དེ་དག་ལ་ཤེས་བྱའི་དོན་དེ་རྣམ་པར་འབྱེད་པ་དང་། ཡོངས་སུ་རྟོག་པ་དང་
ཡོངས་སུ་དཔྱོད་པ་དང་བཟོ་བ་དང༌། འདོད་པ་དང་བྱེ་བྲག་འབྱེད་པ་དང་ལྟ་
བ་དང་རྣམ་པར་རྟོག་པ་གང་ཡིན་པ་དེ་ནི་ལྷག་མཐོང་ཞེས་བྱ་སྟེ། དེ་ལྟར་ན་
བྱང་ཆུབ་སེམས་དཔའ་ལྷག་མཐོང་ལ་མཁས་པ་ཡིན་ནོ་ཞེས་གསུངས་པ་ལྟར་
རོ༑ ༑མཆན་བཞི་སྦྲགས་མའི་མཆན་དཀྱུས་སུ་བཅུག་ནས་དྲངས་པ་ཡིན་ནོ། །
༨༧ ཞི་ལྷག་གི་སྒྲ་དོན་གང་འདྲ་ཡིན།
ལན། ལམ་རིམ་ཆེན་མོ་ལས། དེ་ཡང་སེམས་ཕྱི་རོལ་གྱི་ཡུལ་ལ་རྒྱུག་པ་ཞི་
ནས་ནང་དུ་དམིགས་པ་ལ་གནས་པས་ན་ཞི་གནས་ཞེས་བྱ་ལ། ལྷག་པ་སྟེ་ཁྱད་
པར་དུ་མཐོང་བས་ན་ལྷག་མཐོང་ཞེས་བྱའོ། །ཞེས་གསུངས་སོ། །
༨༨ ཞི་ལྷག་གཉིས་ཀ་སྒོམ་དགོས་པའི་དཔེ་ཇི་འདྲ་ཡིན།

ལན། ལམ་རིམ་ཆེན་མོ་ལས། ཅིའི་ཕྱིར་ཞི་གནས་དང་ལྷག་མཐོང་རེ་རེ་
བསྒོམས་པས་མི་ཆོག་པར་གཉིས་ཀ་སྒོམ་དགོས་པ་ཡིན་སྙམ་ན་བཤད་པར་བྱ་
སྟེ༑ དཔེར་ན། མཚན་མོ་ལོགས་རིས་བལྟ་བའི་དོན་དུ་མར་མེ་སྤར་བ་ན། མར་
མེ་ཤིན་ཏུ་གསལ་བ་དང་རླུང་གིས་མི་གཡོ་བ་གཉིས་དང་ལྡན་ན་བྲིས་སྐུ་རྣམས་
ཤིན་ཏུ་གསལ་བར་མཐོང་ལ། མར་མེ་མི་གསལ་བའམ་གསལ་ཡང་རླུང་གིས་
བསྐྱོད་ན་གཟུགས་རྣམས་གསལ་བོར་མི་མཐོང་བ་བཞིན་དུ། ཞེས་གསུངས་
པའི་ཕྱིར།
༨༩ ཞི་གནས་ཀྱི་ཚོགས་བརྟེན་པ་ལ་དྲུག་ཡོད་པ་གང་དག་ཡིན།
ལན། མཐུན་པའི་ཡུལ་ལ་གནས་པ། འདོད་པ་ཆུང་བ། ཆོག་ཤེས་པ། བྱ་
བ་མང་བོ་ཡོངས་སུ་སྤངས་པ། ཚུལ་ཁྲིམས་རྣམ་པར་དག་པ། འདོད་པ་ལ་
སོགས་པའི་རྣམ་རྟོག་ཡོངས་སུ་སྤངས་པ་བཅས་སོ། །
༩༠ རྣལ་འབྱོར་བའི་དམིགས་པ་བཞི་ནི་གང་དག་ཡིན།
ལན། ཁྱབ་པའི་དམིགས་པ་དང་། སྤྱད་པ་རྣམ་པར་སྦྱོང་བའི་དམིགས་པ་
དང་༑ མཁས་པའི་དམིགས་པ་དང་། ཉོན་མོངས་རྣམ་པར་སྦྱོང་བའི་དམིགས་
པ་དང་བཞིའོ། །
༩༡ མཁས་བའི་དམིགས་པ་ལྔ་གང་དག་ཡིན།
ལན། ཕུང་བོ་དང་ཁམས་དང་སྐྱེ་མཆེད་དང་རྟེན་འབྲེལ་དང་གནས་མ་
ཡིན་པ་ལ་མཁས་པ་སྟེ་ལྔའོ། །
༩༢ སྤྱད་པ་རྣམ་པར་སྦྱོང་བའི་དམིགས་པ་ལྔ་གང་དག་ཡིན།
ལན། མི་སྡུག་པ་ལ་དམིགས་པ། བྱམས་པ་ལ་དམིགས་པ། རྟེན་འབྲེལ་ལ་

དམིགས་པ། ཁམས་ཀྱི་རབ་དབྱེ་ལ་དམིགས་པ། དབུགས་འབྱུང་རྔུབ་ལ་དམིགས་
པ་བཅས་སོ། །
༩༣ དྲན་པའི་དོན་ཇི་འདྲ་ཡིན།
ལན། ཀུན་བཏུས་ལས། དྲན་པ་གང་ཞེ་ན་འདྲིས་པའི་དངོས་པོ་ལ་སེམས་
ཀྱི་བརྗེད་པ་མེད་པ་སྟེ་རྣམ་པར་མི་གཡེང་བའི་ལས་ཅན་ནོ། །ཞེས་གསུངས་སོ། །
༩༤ རྒོད་པའི་མཚན་ཉིད་གང་འདྲ་ཡིན།
ལན། ཀུན་བཏུས་ལས། རྒོད་པ་གང་ཞེ་ན་སྡུག་པའི་མཚན་མའི་རྗེས་སུ་
འཇུག་པའི་འདོད་ཆགས་ཀྱི་ཆར་གཏོགས་པའི་སེམས་རྣམ་པར་མ་ཞི་བ་སྟེ་ཞི་
གནས་ཀྱི་བར་དུ་གཅོད་པའི་ལས་ཅན་ནོ། །ཞེས་གསུངས་སོ། །
༩༥ ཉེས་པ་ལྔ་ནི་གང་དག་ཡིན།
ལན། སྦྱོར་བའི་ཚེ་ན་ལེ་ལོ་ཉེས་པ། ཏིང་ངེ་འཛིན་ལ་བརྩོན་པའི་ཚེ་ན་
གདམས་ངག་བརྗེད་པ་ཉེས་པ། མཉམ་པར་བཞག་པ་ལ་བྱིང་རྒོད་ཉེས་པ། བྱིང་
རྒོད་བྱུང་བའི་ཚེ་ན་མི་རྩོལ་བ་ཉེས་པ། བྱིང་རྒོད་དང་བྲལ་བའི་ཚེ་འདུ་བྱེད་
པའི་སེམས་པ་ཉེས་པ་སྟེ་ལྔའོ།
༩༦ འདུ་བྱེད་བརྒྱད་ནི་གང་དག་ཡིན།
ལན། ལེ་ལོའི་གཉེན་པོར་ཏིང་ངེ་འཛིན་གྱི་ཡོན་ཏན་དྲན་པ། ཏིང་ངེ་
འཛིན་དོན་གཉེར་གྱི་འདུན་པ། ཏིང་ངེ་འཛིན་གྱི་དོན་ལ་བརྩོན་པ། དེའི་
འབྲས་བུ་ཤིན་སྦྱངས་གྲུབ་པ་བཞི་ནི་ལེ་ལོའི་གཉེན་པོ་ཡིན། གདམས་ངག་
བརྗེད་པའི་གཉེན་པོར་དེ་མི་བརྗེད་པར་དམིགས་པ་ཐུ་རེ་དྲན་པ། བྱིང་རྒོད་
ངོས་ཟིན་པར་བྱེད་པ། དེའི་གཉེན་པོར་འདུ་བྱེད་པ་བཅས་སོ། །

༩༧ སེམས་དགུའི་ནང་དུ་འཇོག་པའི་ངོ་བོ་གང་འདྲ་ཡིན།
ལན། དམིགས་པའི་གདམས་པ་ཐོས་པ་ཙམ་གྱི་རྗེས་སུ་འབྲང་ནས་སེམས་
ནང་དུ་བསྡུས་ཏེ་དམིགས་པ་ལ་གཏོད་པར་བྱེད་པ་ཡིན་ཏེ། ལམ་རིམ་ཆེན་མོ་
ལས༑ ཕྱི་རོལ་གྱི་དམིགས་པ་ཐམས་ཅད་ལས་སེམས་ཡང་དག་པར་བསྡུས་ཏེ་
ནང་དུ་དམིགས་པ་ལ་གཏོད་པར་བྱེད་པ་སྟེ། མདོ་སྡེ་རྒྱན་ལས། དམིགས་པ་
ལ་ནི་སེམས་གཏད་ནས། །ཞེས་གསུངསསོ། །
༩༨ གླན་ཏེ་འཇོག་པའི་ངོ་བོ་གང་འདྲ་ཡིན།
ལན། སེམས་གཡེང་བ་འཕྲལ་དུ་ཤེས་ནས་སྔར་གྱི་དམིགས་པ་ལ་སེམས་
གླན་པ་ཡིན་ཏེ། ལམ་རིམ་ཆེན་མོ་ལས། བརྗེད་ངེས་ཀྱིས་ཡེངས་ཏེ་ཕྱི་རོལ་ཏུ་
གཡེངས་ན་དེ་ཤེས་པར་བྱས་ནས་སླར་ཡང་དམིགས་པ་དེ་ཉིད་ལ་འདོགས་པ་
སྟེ༑ རྣམ་གཡེང་མྱུར་དུ་རྟོགས་བྱས་ནས། །དེ་ལ་སླར་ནི་གླན་པར་བྱ། །ཞེས་
གསུངས་སོ། །
༩༩ དུལ་བར་བྱེད་པའི་ངོ་བོ་གང་འདྲ་ཡིན།
ལན། ལམ་རིམ་ཆེན་མོ་ལས། ཏིང་ངེ་འཛིན་གྱི་ཡོན་ཏན་བསམས་ནས་
ཏིང་ངེ་འཛིན་ལ་དགའ་བར་བྱེད་པ་སྟེ། དེ་ནས་ཡོན་ཏན་མཐོང་བའི་ཕྱིར། །
ཏིང་ངེའཛིན་ལ་སེམས་འདུལ་ལོ། །ཞེས་གསུངས་སོ། །
༡༠༠ ཞི་བར་བྱེད་པའི་ངོ་བོ་གང་འདྲ་ཡིན།
ལན། རྣམ་གཡེང་གི་ཉེས་དམིགས་ཤེས་བཞིན་ཀྱིས་རིག་ནས་ཏིང་ངེ་འཛིན་
ལ་མི་དགའ་བ་འགོག་པ་ཞི་བར་བྱེད་པ་སྟེ། ལམ་རིམ་ཆེན་མོ་ལས། རྣམ་གཡེང་
ལ་སྐྱོན་དུ་བལྟས་ནས་ཏིང་ངེ་འཛིན་ལ་མི་དགའ་བ་ཞི་བར་བྱེད་པ་སྟེ། རྣམ་

གཡེང་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་བར་བྱ། །ཞེས་གསུངས་སོ། །
༡༠༡ སྟོབས་དྲུག་ནི་གང་དག་ཡིན།
ལན། ཐོས་པའི་སྟོབས་དང་། བསམ་པའི་སྟོབས་དང་། དྲན་པའི་སྟོབས་
དང་༑ ཤེས་བཞིན་གྱི་སྟོབས་དང་། བརྩོན་འགྲུས་ཀྱི་སྟོབས་དང་། ཡོངས་སུ་
འདྲིས་པའི་སྟོབས་སོ། །
༡༠༢ སྐྱེ་མཆེད་ལ་མཁས་ཚུལ་ཇི་འདྲ་ཡིན།
ལན། སྐྱེ་མཆེད་ནི་མིག་ལ་སོགས་པའི་སྐྱེ་མཆེད་བཅུ་གཉིས་ཡིན་ལ་ནང་
གི་སྐྱེ་མཆེད་དྲུག་ནི་རྣམ་ཤེས་དྲུག་གི་བདག་པོའི་རྐྱེན་དང་། ཕྱིའི་སྐྱེ་མཆེད་
དྲུག་ནི་དམིགས་པའི་རྐྱེན་དང་། འགགས་མ་ཐག་པའི་ཡིད་ནི་དེ་མ་ཐག་རྐྱེན་
དུ་ཤེས་པ་ནི་དེ་ལ་མཁས་པའོ། །
༡་༣ རྟེན་འབྲེལ་ཡན་ལག་བཅུ་གཉིས་ལ་མཁས་ཚུལ་གང་འདྲ་ཡིན།
ལན། རྟེན་འབྲེལ་ཡན་ལག་བཅུ་གཉིས་པོ་དེ་དག་ལ་མི་རྟག་པ་དང་སྡུག་
བསྔལ་བ་དང་བདག་མེད་པར་ཤེས་པ་ནི་དེ་ལ་མཁས་པའོ། །
༡༠༤ སེམས་དགུའི་རྒྱུན་དུ་འཇོག་པའི་དོན་གང་འདྲ་ཡིན།
ལན། དང་བོར་དམིགས་པ་ལ་བཏགས་པ་དེའི་རྒྱུན་ཡང་ཡང་བསམས་
ནས་བསྐྱངས་པ་ལས་རྒྱུན་མཐུད་ནུས་པ་ལ་བྱ། ལམ་རིམ་ཆེན་མོ་ལས།
དང་བོར་གཏད་པའི་སེམས་དེ་ཉིད་གཞན་དུ་མི་གཡེང་བར་དམིགས་པ་དེ་ལ་
རྒྱུན་དུ་འཇོག་པ་སྟེ། དེའི་རྒྱུན་རྣམ་པར་གཡེང་མི་བྱ། །ཞེས་གསུངས་སོ། །
༡༠༥ སྤོང་བའི་འདུ་བྱེད་བརྒྱད་ལས་ལེ་ལོའི་གཉེན་པོ་བཞི་གང་དག་ཡིན།
ལན། ལེ་ལོའི་གཉེན་པོར་བཞི་སྟེ། དད་པ་དང་འདུན་པ་དང་རྩོལ་བ་

དང་ཤིན་སྦྱངས་བཅས་སོ། །
༡༠༦ བརྗེད་ངེས་དང་བྱིང་རྒོད་དང་འདུ་མི་བྱེད་པ་དང་འདུ་བྱེད་
པའི་གཉེན་པོ་གང་དག་ཡིན།
ལན། ལམ་རིམ་ཆེན་མོ་ལས། དེ་ནས་བརྗེད་ངེས་དང་བྱིང་རྒོད་དང་འདུ་
མི་བྱེད་པ་དང་འདུ་བྱེད་པའི་གཉེན་པོར་ནི་རིམ་པ་ལྟར་དྲན་པ་དང་བྱིང་རྒོད་
དང་རྟོགས་པའི་ཤེས་བཞིན་དང་འདུ་བྱེད་པའི་སེམས་པ་དང་རྣལ་དུ་འཇོག་
པའི་བཏང་སྙོམས་ཡིན་ཏེ། ཞེས་གསུངས་སོ། །
༡༠༧ ལུས་སེམས་ཤིན་སྦྱངས་ཐོབ་ལུགས་ཅི་འདྲ་ཡིན།
ལན། སེམས་གནས་དགུ་བ་དེ་ཞི་གནས་རྗེས་མཐུན་པ་ཡིན་ལ། དེ་རིམ་
གྱིས་གོང་དུ་འཕེལ་བ་ལས་ཀླད་པ་ལྕི་བེམ་པ་སྙམ་བྱེད་པའི་ལྟས་བྱུང་མ་ཐག་ཏུ།
དགེ་བ་ལ་གང་འདོད་དུ་བཀོལ་མི་རུང་བའི་གནས་ངན་ལེན་ཞི་ནས་སེམས་
ཤིན་སྦྱངས་སྐྱེ། དེའི་མཐུས་ལུས་ལས་སུ་རུང་བར་བྱེད་པའི་རླུང་ལུས་ཀྱི་ཆ་
ཐམས་ཅད་ཁྱབ་པར་བརྒྱུས་པས་ལུས་ཀྱི་གནས་ངན་ལེན་དང་བྲལ་ནས། རེག་
བྱ་ཆེས་ཡིད་དུ་འོང་བའི་རང་བཞིན་གྱི་ལུས་ཤིན་སྦྱངས་སྐྱེས་པའི་ཚེ་ལུས་ལ་
བདེ་ཉམས་ཆེན་པོ་འབྱུང་། དེ་ལ་བརྟེན་ནས་སེམས་ལའང་དགའ་བདེའི་
ཉམས་ཕུལ་དུ་བྱུང་བ་འབྱུང་ཞིང་། དེའི་རྗེས་སུ་སེམས་དགའ་ཡལ་ཡལ་བ་དེ་
ཡང་རིམ་གྱིས་ཆུང་དུ་སོང་ནས། སེམས་དམིགས་པ་ལ་བརྟན་པར་གནས་པའི་
ཏིང་ངེ་འཛིན་དང་རྗེས་སུ་མཐུན་པའི་ཤིན་སྦྱངས་མི་གཡོ་བ་ཐོབ་པ་དང་ཞི་
གནས་འགྲུབ་པ་དུས་མཉམ་ཡིན་ནོ། །
༡༠༨ ཡིད་བྱེད་བདུན་ནི་གང་དག་ཡིན།

ལན། མཚན་ཉིད་སོ་སོ་རིག་པ་དང་། མོས་པ་ལས་བྱུང་བ་དང་། རབ་ཏུ་
དབེན་པ་དང་། དགའ་བ་སྡུད་པ་དང་། དཔྱོད་པའི་ཡིད་ལ་བྱེད་པ་དང་། སྦྱོར་
བ་མཐར་ཐུག་པ་དང་། སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པའོ། །
༡༠༩ མུ་སྟེགས་ཅེས་པའི་སྒྲ་དོན་གང་འདྲ་ཡིན།
ལན། ལྟ་བ་ངན་པའི་མུ་ལ་སྟེགས་བུ་བྱས་ནས་ལྟ་བ་ངན་པ་དེ་ཐར་བའི་
ལམ་ལ་འཁྲུལ་བས་ན་མུ་སྟེགས་པ་ཞེས་བྱའོ། །
༡༡༠ ལྷག་མཐོང་ལ་བསླབ་པའི་ཚུལ་ལ་བཞི་ཞེས་པ་གང་དག་ཡིན།
ལན། ལྷག་མཐོང་གི་ཚོགས་བསྟེན་པ་དང་། ལྷག་མཐོང་གི་རབ་ཏུ་དབྱེ་
བ་དང་། ལྷག་མཐོང་སྒོམ་པའི་ཚུལ་དང་། བསྒོམས་པས་ལྷག་མཐོང་གྲུབ་པའི་
ཚད་དོ། །ཞེས་གསུངས་སོ། །
༡༡༡ དྲང་དོན་དང་ངེས་དོན་གསུང་རབ་ཀྱི་དོན་གང་འདྲ་ཡིན།
ལན། དྲང་བ་དང་ངེས་པའི་དོན་གྱི་གསུང་རབ་ཀྱི་དོན་བརྗོད་བྱས་སྒོ་
ནས་འཇོག་པ་ཡིན། དོན་དམ་བདེན་པ་གཙོ་བོར་དངོས་སུ་སྟོན་པའི་མདོ་ནི་
ངེས་དོན་གྱི་མདོ་དང་། ཀུན་རྫོབ་བདེན་པ་གཙོ་བོར་དངོས་སུ་སྟོན་པའི་མདོ་
དྲང་དོན་ཀྱི་མདོ་ཡིན་པར་ཀུན་མཁྱེན་ཡིག་ཆའི་མཐའ་དཔྱོད་ལས་གསུངས་པ་
དང༑ བློ་གྲོས་མི་ཟད་པའི་མདོ་ལས། ངེས་བའི་དོན་གྱི་མདོ་སྡེ་ནི་གང་། དྲང་
བའི་དོན་གྱི་མདོ་སྡེ་ནི་གང་ཞེ་ན། མདོ་སྡེ་དག་ཀུན་རྫོབ་སྒྲུབ་པར་བསྟན་པ་དེ་
དག་ནི་དྲང་བའི་དོན་ཞེས་བྱའོ། །མདོ་སྡེ་གང་དག་དོན་དམ་པར་སྒྲུབ་པར་
བསྟན་པ་དེ་དག་ནི་ངེས་པའི་དོན་ཞེས་བྱའོ། །ཞེས་གསུངས་སོ། །ཐལ་རང་
གཉིས་དྲང་ངེས་ཀྱི་མཚན་ཉིད་འདྲ་ཡང་མཚན་གཞི་མི་འདྲ། སེམས་ཙམ་པས་

རིམ་ཆེན་མོ་ལས། གདོན་མི་ཟ་བར་སྐྱེད་པའི་ཕྱིར་རོ། །ཞེས་གསུངས་སོ། །
༡༡༤ དགག་བྱ་ཁྱབ་ཆེ་བའི་འདོད་ཚུལ་གང་དག་ཡིན།
འདི་ངོས་མ་ཟིན་ན་ཡང་ན་རྟག་ལྟ་དང་ཡང་ན་ཆད་ལྟ་
ལན། ལམ་རིམ་མཆན་བཞི་ལས། དགག་བྱ་ཁྱབ་ཆེས་པ་འགོག་པའི་ཚུལ་
འདི་དག་ཕྱོགས་གཅིག་ཏུ་བསྡུས་ཏེ་བརྗོད་ན། ཁ་ཅིག་ན་རེ་གཟུགས་ནས་རྣམ་
མཁྱེན་གྱི་བར་གྱི་ཆོས་ཐམས་ཅད་དོན་དམ་དཔྱོད་བྱེད་ཀྱི་རིགས་པའི་དགག་
བྱ་ཡིན་ཏེ་དེ་ཐམས་ཅད་ལ་རིགས་པ་དེས་དཔྱད་བཟོད་དུ་གྲུབ་པ་རྡུལ་ཙམ་
ཡང་མེད་པའི་ཕྱིར་དང་། དེ་དག་རིགས་པ་དེས་མ་ཁེགས་ཤིང་ཡོད་ན་མུ་བཞི་
བོ་གང་རུང་དུ་ཡོད་དགོས་པ་ལ། མདོ་ལས། ཡོད་ཅེས་བྱ་བ་ལ་སྤྱོད་ན་མཚན་
མ་ལ་སྤྱོད་དོ། །ཞེས་སོགས་མུ་བཞི་བོ་ཐམས་ཅད་བཀག་པའི་ཕྱིར་དང་། དེ་ཁོ་
ན་ཉིད་གཟིགས་པའི་འཕགས་པའི་མཉམ་བཞག་གིས་སྐྱེ་འགག་སོགས་ཅི་ཡང་
མེད་པར་གཟིགས་པའི་ཕྱིར། དེས་ན་སྐྱེ་འགག་དང་བཅིངས་གྲོལ་སོགས་གང་
ཡང་མེད་དོ། །དེ་ལས་གཞན་དུ་དེ་དག་ཡོང་ན་རིགས་པས་དཔྱད་བཟོད་དམ་
མི་བཟོད། དང་བོ་ལྟར་ན་བདེན་དངོས་སུ་འགྱུར་ལ། གཉིས་པ་ལྟར་ན་དེ་
རིགས་པས་དཔྱད་མི་བཟོད་དེས་མ་རྙེད་དགོས་ལ། དེ་ལྟར་ན་དེ་རིགས་པས་
ཁེགས་དགོས་པས་དེ་མེད་དགོས་པའི་ཕྱིར། ཡང་དེ་དག་ཡོད་ན་ཚད་མས་གྲུབ་
བམ་མ་གྲུབ། དང་བོ་ལྟར་ན་མི་འཐད་དེ་འཕགས་པའི་མཉམ་གཞག་གིས་ནི་
དེ་དག་མེད་པར་གཟིགས་པས་མ་གྲུབ་ལ། ཐ་སྙད་པའི་མིག་ཤེས་སོགས་ནི་ཚད་
མ་ཡིན་པ་བཀག་པའི་ཕྱིར། གཞན་ཡང་སྐྱེ་བ་ཡོད་ན་ཀུན་རྫོབ་ཏུ་ཡོད་དགོས་
པ་ལ་དེ་ནི་མི་འཐད་དེ། དོན་དམ་པར་སྐྱེ་བ་འགོག་པའི་རིགས་པ་དེ་ཉིད་ཀྱིས་

ཀུན་རྫོབ་ཏུ་ཡང་སྐྱེ་བ་འགོག་པར་འཇུག་པ་ལས་གསུངས་སོ། །གཞན་ཡང་སྐྱེ་
བ་ཡོད་ན་མུ་བཞི་གང་རུང་ལས་སྐྱེའམ་མི་སྐྱེ། དང་བོ་ལྟར་ན་གཞན་གསུམ་མི་
འཐད་པས་གཞན་ལས་སྐྱེ་དགོས་པ་ལ་དེ་འཇུག་པར་བཀག་པའི་ཕྱིར། གཉིས་
པ་ལྟར་ན། · དོན་དམ་པར་སྐྱེ་བ་འགོག་པ་ན་མུ་བཞིར་བརྟགས་ནས་བཀག་
པས་མི་ཁེགས་པར་འགྱུར་ཏེ། མུ་བཞི་གང་རུང་དུ་མ་འདུས་པའི་སྐྱེ་བ་གཅིག་
ཡོད་པའི་ཕྱིར། དེ་ཡང་དངོས་པོའི་སྐྱེ་སོགས་དོན་དམ་དཔྱོད་བྱེད་ཀྱི་རིགས་
པས་མ་རྙེད་ན་དེ་ཁེགས་པར་འགྱུར་ཏེ། དཔེར་ན་ཁང་བ་གཅིག་ན་རྐུན་པོ་
ཡོད་ཀྱི་དོགས་ནས་བཙལ་བས་མ་རྙེད་པ་ན་དེར་རྐུན་པོ་ཡོད་པ་ཁེགས་པ་
བཞིན་ནོ། །ཞེས་གསུངས་པ་དང་། རྗེའི་བསྟོད་པ་དོན་ལྡན་མ་ལས། འཕགས་
ཡུལ་མཁས་རྣམས་གཟུར་གནས་པས། །རང་བློའི་སྤོབས་བཞིན་གྲུབ་མཐའ་
འཛིན། །འདི་ན་ཐམས་ཅད་དབུ་མའི་གྲལ། །བསྙེགས་ཀྱང་བློ་ཡིས་མ་ལྕིགས་
པས༑ ༑སྐྱེ་ན་མཐའ་བཞིར་ངེས་ཀྱང་དེ། །ཁེགས་ཕྱིར་སྐྱེ་བ་ཡོད་མིན་ལ། །
ཐ་སྙད་བློ་ཡི་སྣང་བ་ནི། །འཁྲུལ་ཕྱིར་དོན་དུ་མི་འགྱུར་ཞེས། །རང་བཞིན་མེད་
ལ་བདེན་བཞི་དང་། །སྐྱབས་གསུམ་ལས་འབྲས་ལ་སོགས་པ། །མེད་པར་ཐལ་
བ་དངོས་སྨྲའི་གཏམ། །དང་དུ་ལེན་ཞིང་དབུ་མར་སྨྲ། །དངོས་སྨྲ་རིགས་པའི་
ལུགས་འཛིན་པས། ་།བདེན་སྟོང་རིགས་པས་བཀག་ནས་དོར། །འདི་ན་རིགས་
པས་འགོག་བཞིན་དུ། །འཐད་པ་སྒྲུབ་པ་ཀྱེ་མ་ཧོ། །ཞེས་གསུངས་སོ། །
༡༡༥ དགག་བྱ་ངོས་འཛིན་ཁྱབ་ཆུང་བའི་འདོད་ཚུལ་གང་འདྲ་ཡིན།
ལན། དགག་པར་བྱ་བ་ནི་རང་བཞིན་ཡིན་ལ་རང་བཞིན་དེ་ཡང་ཁྱད་
པར་གསུམ་ལྡན་སྟེ་ངོ་བའི་ཁྱད་པར་རྒྱུ་དང་རྐྱེན་གྱིས་མ་བསྐྱེད་པ། གནས་

སྐབས་ཀྱི་ཁྱད་པར་གཞན་དུ་མི་འགྱུར་བ། རྣམ་པར་བཞག་འཇོག་གི་ཁྱད་པར་
གཞན་ལ་མི་ལྟོས་པ་གསུམ་དུ་འདོད་དོ། །
༡༡༦ གཉིས་པ་དེ་མི་འཐད་པར་བསྟན་པ་ལ་གཉིས་གང་དག་ཡིན།
ལན། ལུགས་དེས་དབུ་མའི་ཐུན་མོང་མ་ཡིན་པའི་ཁྱད་ཆོས་བཀག་པར་
བསྟན་པ་དང་། གནོད་བྱེད་བརྗོད་པ་རྣམས་ཀྱིས་སུན་མི་ཕྱིན་པར་བསྟན་པའོ། །
༡༡༧ བདག་དང་གཞན་ལས་སྐྱེ་བ་རིགས་མིན་པའི་ཞེས་གསུངས་པའི་
དོན་ཇི་ལྟར་འགྲེལ།
ལན། འདི་ནི་འཇུག་པའི་རྩ་ཚིག་ཡིན་ལ་ཚིག་རྐང་བཞི་བོ་དྲངས་ན། །
དེ་ཉིད་སྐབས་སུ་རིགས་པ་གང་ཞིག་གིས། །བདག་དང་གཞན་ལས་སྐྱེ་བ་རིགས་
མིན་པ། །རིགས་དེས་ཐ་སྙད་དུ་ཡང་རིགས་མིན་པས། །ཁྱོད་ཀྱི་སྐྱེ་བ་གང་
གིས་ཡིན་པར་འགྱུར། །ཞེས་བྱུང་། །དོན་ནི། །དེ་ཁོ་ན་ཉིད་དོན་དམ་པར་
དཔྱོད་པའི་སྐབས་སུ་ཇི་སྐད་བཤད་པའི་རིགས་པ་གང་ཞིག་གིས་གཟུགས་སོགས་
བདག་དང་གཞན་ལས་སྐྱེ་བ་རིགས་པ་མིན་པ་དེ་བཞིན་དུ་རིགས་པ་དེས་ཐ་
སྙད་དུ་ཡང་རང་བཞིན་གྱིས་སྐྱེ་བ་རིགས་པ་མིན་པས་ཁྱོད་ཀྱི་རང་བཞིན་གྱིས་
སྐྱེ་བ་ཚད་གང་གིས་གྲུབ་པ་ཡིན་པར་འགྱུར་ཏེ། །གྲུབ་པར་མི་འགྱུར་རོ། །
ཞེས་དབུ་མའི་ལེགས་བཤད་ཀུན་བཏུས་སུ་དེ་ལྟར་དུ་འགྲེལ་བ་གནང་ཡོད། །
དགག་བྱ་ཁྱབ་ཆེ་བ་དག་གིས་སྐྱེ་བ་སོགས་ཀུན་རྫོབ་ཏུ་ཡང་གཏན་མེད་པར་
འདོད་པའི་སྒྲུབ་བྱེད་དུ་ལུང་འདི་དྲངས་པ་ཡིན་མོད། །ལུང་འདིའི་དོན་ནི་དེ་
ལྟར་མ་ཡིན་ཏེ། །ལམ་རིམ་ཆེན་མོ་ལས། འདི་ནི་རྫས་སུ་གྲུབ་པའམ་རང་གི་
མཚན་ཉིད་ཀྱིས་གྲུབ་པའི་སྐྱེ་བ་ཁས་ལེན་ན་ཐ་སྙད་དུ་འང་རིགས་པ་དེ་དག་

གིས་འགོག་པར་བསྟན་པ་ཡིན་གྱི། སྐྱེ་བ་ཙམ་འགོག་པ་གཏན་ནས་མིན་ཏེ། །
ཞེས་དང་། །ཡང་དེ་ཉིད་ལས། །འདི་དག་ཀྱང་རང་བཞིན་གྱིས་མ་སྐྱེས་པ་དང་
མ་སྐྱེས་པ་གཉིས་ཀྱི་ཁྱད་པར་མ་ཕྱེད་པས་ནོངས་སོ། །ཞེས་གསུངས་སོ།
༡༡༨ མིག་དང་རྣ་བ་སྣ་ཡང་ཚད་མ་མིན། །ཞེས་གསུངས་པའི་དོན་ཇི་
ལྟར་འགྲེལ།
ལན། འདི་མདོ་ཏིང་ངེ་འཛིན་གྱི་ལུང་ཡིན་ལ་ཤོ་ལོ་ཀ་ཆ་ཚང་དྲངས་ན། །
མིག་དང་རྣ་དང་སྣ་ཡང་ཚད་མ་མིན། །ལྕེ་དང་ལུས་དང་ཡིད་ཀྱང་ཚད་མ་
མིན༑ ༑གལ་ཏེ་དབང་བོ་འདི་དག་ཚད་ཡིན་ན། །འཕགས་པའི་ལམ་གྱིས་སུ་
ལ་ཅི་ཞིག་བྱ། །ཞེས་གསུངས། །དགག་བྱ་ཁྱབ་ཆེ་བར་འདོད་མཁན་དག་གིས་
ཐ་སྙད་པའི་མིག་གི་ཤེས་པ་ལ་སོགས་པ་ཡུལ་གཞན་ལ་ཚད་མ་ཡིན་པར་འགོག་
པའི་སྒྲུབ་བྱེད་དུ་དྲངས་པ་ཡིན་མོད། །དོན་དུ་དེ་ལྟར་མ་ཡིན་ཏེ། །མིག་
གི་ཤེས་པ་ལ་སོགས་པ་དེ་དག་དེ་ཁོ་ན་ཉིད་ལ་ཚད་མ་ཡིན་པ་བཀག་པ་ཡིན་
གྱི་མིག་གི་རྣམ་པར་ཤེས་པ་གཟུགས་ལ་ཚད་མ་དང་རྣ་བའི་རྣམ་པར་ཤེས་པ་
སྒྲ་ལ་ཚད་མ་ཡིན་པ་སོགས་བཀག་པ་མ་ཡིན་ཏེ། །ལམ་རིམ་ཆེན་མོ་ལས། མིག་
དང་རྣ་བ་སྣ་ཡང་ཚད་མ་མིན། །ཞེས་སོགས་དྲངས་བས་ན་ཡུལ་ཁྱད་པར་ཅན་
དེ་ཁོ་ན་ཉིད་ལ་ཚད་མ་ཡིན་པ་བཀག་གི་ཡུལ་གཞན་ལ་མ་ཡིན་པ་ཆེས་ཤིན་
ཏུ་གསལ་བར་སྣང་ངོ༌། །ཞེས་གསུངས་སོ།
༡༡༩ ཀུན་ཉོན་ཕྱོགས་ཀྱི་རྟེན་འབྲེལ་ཡན་ལག་བཅུ་གཉིས་ལུགས་
འབྱུང་གི་སྐྱེ་རིམ་གང་ཡིན།
ལན། ཀུན་ཉོན་ཕྱོགས་ཀྱི་ལུགས་འབྱུང་གི་སྐྱེ་རིམ་ནི། ཐོག་མའི་མ་རིག་

པའི་རྐྱེན་གྱིས་འདུ་བྱེད་འབྱུང་བ་དང་། དེའི་རྐྱེན་གྱིས་ཡན་ལག་ཕྱི་མ་རྣམས་
རིམ་བཞིན་འབྱུང་བ་ནི་ལུགས་འབྱུང་གི་སྐྱེ་རིམ་ཡིན་ཏེ། ས་ལུ་ལྗང་བའི་མདོ་
ལས༑ འདི་ལྟ་སྟེ། འདི་ཡོད་པས་འདི་འབྱུང་། འདི་སྐྱེས་པའི་ཕྱིར་འདི་སྐྱེ་སྟེ།
གང་དེ་མ་རིག་པའི་རྐྱེན་གྱིས་འདུ་བྱེད། འདུ་བྱེད་ཀྱི་རྐྱེན་གྱིས་རྣམ་པར་ཤེས་
པ༑ རྣམ་པར་ཤེས་པའི་རྐྱེན་གྱིས་མིང་དང་གཟུགས། མིང་དང་གཟུགས་ཀྱི་རྐྱེན་
གྱིས་སྐྱེ་མཆེད་དྲུག སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་རྐྱེན་གྱིས་
ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་པའི་
རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི། རྒ་ཤིའི་
རྐྱེན་གྱིས་མྱ་ངན་དང་། སྨྲེ་སྔགས་འདོད་པ་དང་། སྡུག་བསྔལ་བ་དང་། ཡིད་
མི་བདེ་བ་དང་། འཁྲུགས་པ་རྣམས་འབྱུང་ངོ་། །དེ་ལྟར་ན་སྡུག་བསྔལ་གྱི་ཕུང་
བོ་ཆེན་པོ་འབའ་ཞིག་པ་འདི་འབྱུང་བར་འགྱུར་རོ། །ཞེས་སོགས་གསུངས་སོ། །
༡༢༠ རྟེན་འབྱུང་གི་དོན་ལ་ཐལ་རང་གཉིས་ཨེ་མཐུན།
ལན། རྟེན་ཅིང་འབྲེལ་བར་འབྱུང་བའི་དོན་འཕྲད་པ་དང་ལྟོས་པ་དང་
བརྟེན་པ་གསུམ་གྱི་སྒོ་ནས་གསུངས་ཡོད་ལ། འཕྲད་པ་དང་ལྟོས་པ་གཉིས་ཀྱི་
དོན་ལ་ཐལ་རང་གཉིས་ཐུན་མོང་བའོ། །བརྟེན་པ་ཞེས་བྱ་བས་ནི་ཆོས་ཐམས་
ཅད་བརྟེན་ནས་བཏགས་པའི་གཏན་ཚིགས་ཀྱི་དོན་བསྟན་པ་སྟེ། །རང་རང་གི་
འདགས་གཞི་ལ་བརྟེན་ནས་བཏགས་པ་ཙམ་དུ་གྲུབ་པས་རང་རྒྱུད་པ་དང་
ཐུན་མོང་མིན་པས་ཐལ་འགྱུར་བའི་ཁྱད་ཆོས་ཁོ་ནའོ། །སྟོང་དང་རྟེན་འབྱུང་
དོན་གཅིག་པར་རང་རྒྱུད་པས་འདོད་ནའང་དོན་གཅིག་ལུགས་མི་འདྲ་སྟེ། །
གྲུབ་མཐའ་ཐུབ་བསྟན་ལྷུན་པོའི་མཛེས་རྒྱན་ལས། སྟོང་དང་རྟེན་འབྱུང་དོན་

གཅིག་པར་རང་རྒྱུད་པའི་སློབ་དཔོན་གྱིས་ཀྱང་གསུངས་མོད་ཀྱི་ལུགས་འདི་
དང་དོན་གཅིག་ལུགས་མི་འདྲ་ལ། གཏན་ཚིགས་འདི་ལ་རིགས་པའི་རྒྱལ་བོའི་
ཐ་སྙད་བྱེད་པ་ཡང་ཐལ་འགྱུར་བ་ཉིད་ཀྱིས་གཙོ་བོར་མཛད་པ་ཡིན་ནོ། །ཞེས་
གསུངས་སོ། །
༡༢༡ འབྲས་བུ་ལ་གནས་པ་དག་ཡོད་ན་ཞུགས་པ་ཞེས་གསུངས་པའི་
ཞུགས་འབྲས་བརྒྱད་ནི་གང་དག་ཡིན།
ལན། དགེ་སྦྱོང་གི་འབྲས་བུ་བཞི་བོ་རེ་རེ་ལ་ཞུགས་འབྲས་གཉིས་སུ་ཕྱེ་
བས་བརྒྱད་དེ། དང་བོ་ནི། མཐོང་སྤང་ཀུན་སྦྱོར་གསུམ་སྤངས་པའི་རབ་ཏུ་
ཕྱེ་བའི་དགེ་ཚུལ་གྱི་འབྲས་བུ་འཐོབ་ཕྱིར་དུ་གཙོ་བོར་དངོས་སུ་བརྩོན་བཞིན་
པའི་སྦྱོར་བ་རྒྱུན་ཆགས་ལ་ཞུགས་པའི་གང་ཟག་དེ་རྒྱུན་ཞུགས་ཞུགས་པ། གཉིས་
པ་ནི༑ མཐོང་སྤང་ཀུན་སྦྱོར་གསུམ་སྤང་བས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ལ་གནས་པའི་གང་ཟག་དེ་རྒྱུན་ཞུགས་འབྲས་གནས། གསུམ་པ་ནི།
རྒྱུན་ཞུགས་འཐོབ་ཕྱིར་དུ་མ་ཡིན་པར་འདོད་ཉོན་དྲུག་པ་སྤངས་པས་རབ་ཏུ་
ཕྱེ་བའི་དགེ་སྦྱོང་གི་འབྲས་བུ་འཐོབ་ཕྱིར་དུ་གཙོ་བོར་བརྩོན་ཞིང་ཞུགས་པའི་
གང་ཟག་དེ་ཕྱིར་འོང་ཞུགས་པ། བཞི་བ་ནི། འདོད་ཉོན་དྲུག་པ་སྤངས་པའི་
རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་དེ་ཕྱིར་འོང་
འབྲས་གནས། ལྔ་བ་ནི། འབྲས་བུ་དང་བོ་གཉིས་གང་རུང་གི་ཆེད་དུ་མ་ཡིན་
པར་འདོད་ཉོན་དགུ་བ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱིས་འབྲས་
བུ་འཐོབ་ཕྱིར་དུ་གཙོ་བོར་བརྩོན་ཞིང་ཞུགས་པའི་གང་ཟག་དེ་ཕྱིར་མི་འོང་
ཞུགས་པ། དྲུག་པ་ནི། འདོད་ཉོན་དགུ་བ་སྤངས་པའི་རབ་ཏུ་ཕྱེ་བའི་དགེ་སྦྱོང་

ཚུལ་གྱི་འབྲས་བུ་ལ་གནས་པའི་གང་ཟག་དེ་ཕྱིར་མི་འོང་འབྲས་གནས། བདུན་
པ་ནི། འབྲས་བུ་དང་བོ་གསུམ་པོ་གང་རུང་གི་ཆེད་དུ་མ་ཡིན་པར་གོང་མའི་
ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་འཐོབ་ཕྱིར་
དུ་གཙོ་བོར་བརྩོན་ཞིང་ཞུགས་པའི་གང་ཟག་དེ་དགྲ་བཅོམ་ཞུགས་པ། བརྒྱད་
པ་ནི། སྲིད་ཉོན་དགུ་བ་ཟད་པར་སྤངས་པའི་ཐེག་དམན་གང་ཟག་དེ་དགྲ་
བཅོམ་འབྲས་གནས་དང་བཅས་པ་རྣམས་སོ། །
༡༢༢ གང་ལ་སྟོང་བ་ཉིད་རུང་བ་ཞེས་གསུངས་པའི་དོན་གང་འདྲ་ཡིན།
ལན། ལུང་འདིའི་དོན་ནི། དངོས་པོར་སྨྲ་བས་དབུ་མ་བ་ལ་རང་བཞིན་
གྱིས་སྟོང་བའི་ཕྱོགས་ལ་འཁོར་འདས་ཀྱི་རྣམ་གཞག་ཐམས་ཅད་བཞག་ཏུ་མི་
རུང་བར་སྨྲས་པས་སྐྱོན་དེ་མི་འཇུག་པར་མ་ཟད་བདེན་པ་ལ་སོགས་པའི་རྣམ་
གཞག་ཐམས་ཅད་ཆེས་ཤིན་ཏུ་འཐད་པར་སྟོན་བྱེད་ཡིན་ཏེ། རྣམ་བཤད་རིགས་
པའི་རྒྱ་མཚོ་ལས། འདི་ལྟར་ལུགས་གང་ལ་དངོས་པོ་ཐམས་ཅད་རང་གི་མཚན་
ཉིད་ཀྱིས་གྲུབ་པའི་རང་བཞིན་གྱིས་སྟོང་ཉིད་ལ་རུང་བ་དེ་ལ་ཇི་སྐད་སྨྲས་པ་
དེ་དག་ཐམས་ཅད་རུང་བར་འགྱུར་རོ། །རུང་ལུགས་ནི་ཁོ་བོ་ཅག་ནི་རྟེན་ཅིང་
འབྲེལ་བར་འབྱུང་བ་ལ་རང་བཞིན་གྱིས་ཡོད་པས་སྟོང་བའི་སྟོང་ཉིད་དུ་སྨྲ་སྟེ།
དེའི་ཕྱིར་གང་ལ་སྟོང་བ་ཉིད་རུང་བ་དེ་ལ་རྟེན་འབྲེལ་རུང་ལ། རྟེན་ཅིང་
འབྲེལ་བར་འབྱུང་བ་ཉིད་སྡུག་བསྔལ་དུ་འགྱུར་གྱི་རྟེན་ཅིང་འབྲེལ་བར་མི་
འབྱུང་བ་ནི་སྡུག་བསྔལ་དུ་མི་རུང་ངོ༌། །སྡུག་བསྔལ་དུ་ཡོད་ན་ནི་སྡུག་བསྔལ་
ཀུན་འབྱུང་བ་དང་སྡུག་བསྔལ་འགོག་པ་དང་སྡུག་བསྔལ་འགོག་པར་འགྲོ་བའི་
ལམ་རུང་བར་འགྱུར་རོ། །དེ་དག་ཡོད་ན་དེ་དག་ཤེས་པ་སོགས་བཞི་རུང་ལ་

བསྟེན་ནས་མན་ངག་རྒྱ་ཆེན་པོ་ཐོས་པ་དང་གང་ཐོས་པའི་མན་ངག་གི་དོན་
བསམ་པའི་ཐོས་བསམ་རྣམ་པར་དག་པ་ལ་ཀུན་ནས་བརྩོན་པར་བྱའོ། །
ཞེས་གསུངས་སོ། །
༡༢༥ རྟག་མི་རྟག་དང་བདེ་སྡུག་དང་བདག་ཡོད་མེད་གང་ལ་སྤྱོད་
ནའང་མཚན་ལ་སྤྱོད་པར་གསུངས་སོ་ཞེས་པའི་དགོངས་པ་གང་ལགས།
ལན། ལམ་རིམ་མཆན་བཞི་མ་ལས། ཤེར་ཕྱིན་གྱི་མདོར་གཟུགས་བདེན་གྲུབ་
ཏུ་དང་། རང་གི་མཚན་ཉིད་ཀྱིས་གྲུབ་པར་བཟུང་བའི་སྒོ་ནས་རྟག་མི་རྟག་
དང་བདེ་སྡུག་དང་བདེ་སྡུག་དང་བདག་ཡོད་མེད་གང་ལ་སྤྱོད་པ་དེ་སྒོམ་ནའང་
བདེན་གྲུབ་ཀྱི་མཚན་མ་ལ་སྤྱོད་པར་གསུངས་སོ། །ཞེས་གསུངས་པ་ལྟར་རོ། །
༡༢༦ ཀུན་རྫོབ་ལ་ཡང་ལོག་འབྱེད་ཚུལ་ཐལ་རང་གཉིས་ཨེ་མཐུན།
ལན། མི་མཐུན་སྟེ། དབུ་མ་རང་རྒྱུད་པས་ཤེས་པ་ཡིན་ན་ཡང་དག་ཀུན་
རྫོབ་ཡིན་པས་ཁྱབ་པར་འདོད་པས་ཡུལ་ཅན་ལ་ཡང་ལོག་གཉིས་སུ་མི་ཕྱེ། ཡུལ་
ལ་སྣང་བ་ལྟར་དོན་བྱེད་ནུས་དང་མི་ནུས་ཀྱི་སྒོ་ནས་ཡང་ལོག་གཉིས་སུ་འབྱེད་
དོ༑ ༑ཐལ་འགྱུར་བའི་ལུགས་ལ། ཀུན་རྫོབ་ལ་ཡང་ལོག་གཉིས་སུ་མི་འབྱེད་དེ།
ཡང་དག་ཀུན་རྫོབ་མེད་པའི་ཕྱིར། ཀུན་རྫོབ་ཡིན་ན་ལོག་པའི་ཀུན་རྫོབ་ཏུ
འདོད་དོ། །འོན་ཀྱང་འཇིག་རྟེན་རང་དགའ་བའི་ཤེས་ངོ་ལ་ལྟོས་ཏེ་ཡང་ལོག་
གཉིས་སུ་འབྱེད་དེ། སྤྱིར་འཕྲལ་གྱི་འཁྲུལ་རྒྱུས་མ་བསླད་པའི་ཤེས་པ་ཡུལ་དང་
བཅས་པ་དེ་འཇིག་རྟེན་ཤེས་ངོ་ལ་ལྟོས་ཏེ་ཡང་དག་དང་། དེས་བསླད་པའི་
ཤེས་པ་ཡུལ་དང་བཅས་པ་དེ་འཇིག་རྟེན་ཤེས་ངོ་ལ་ལྟོས་ཏེ་ལོག་པའི་ཀུན་རྫོབ།
མཚན་གཞི་ནི། གཟུགས་དང་གཟུགས་འཛིན་མིག་ཤེས་ལྟ་བུ་དང་བོ་དང་། མེ་

ལོང་ནང་གི་གཟུགས་བརྙན་དང་དེ་འཛིན་པའི་ཤེས་པ་ལྟ་བུ་གཉིས་པ་ཡིན་ནོ། །
འཇུག་པ་ལས། མཐོང་བ་རྫུན་པའང་རྣམ་པ་གཉིས་འདོད་དེ། །དབང་བོ་
གསལ་དང་དབང་བོ་སྐྱོན་ལྡན་ནོ། །ཞེས་གསུངས་སོ།
༡༢༧ དཔེར་ན་ཐག་པ་ལ་སྦྲུལ་འཛིན་གྱི་ལོག་ཤེས་ཀྱི་ངོ་ན་ཐག་པ་དེ་
སྦྲུལ་ཡིན་ཡང་ལོག་ཤེས་དེས་ཐག་པ་རྣམ་པར་འཇོག་པ་མིན་པ་བཞིན་
ནོ་ཞེས་གསུངས་པའི་དཔེས་མཚོན་པའི་དོན་གང་ཡིན།
ལན། ལམ་རིམ་ཆེན་མོ་ལས། དེའི་ཕྱིར་གཟུགས་སྒྲ་སོགས་བདེན་པ་དེ་
མ་རིག་པའི་ངོར་ཡིན་ཡང་གཟུགས་སྒྲ་སོགས་མ་རིག་པ་དེས་འཇོག་པ་མིན་ཏེ།
ཞེས་གསུངས་སོ། །
༡༢༨ རང་བཞིན་གྱིས་མ་སྐྱེས་པ་དང་སྤྱིར་མ་སྐྱེས་པའི་ཁྱད་པར་མ་ཕྱེ་
པ་ལ་ཟླ་བས་སྐྱོན་བརྗོད་ཚུལ་གང་འདྲ་ལགས།
ལན། དབུ་མ་བའི་གཞུང་དུ་རྟེན་ནས་སྐྱེས་པར་བཤད་པ་དང་རང་བཞིན་
གྱིས་མ་སྐྱེས་པར་བཤད་པ་གཉིས་དངོས་སྨྲ་བས་འགལ་ལོ་ཞེས་འགལ་བར་
བརྩད་པ་ལ་སློབ་དཔོན་ཟླ་བ་གྲགས་པས་རྣ་བ་དང་སྙིང་མེད་པའོ་ཞེས་ཁོ་ལ་
སྐྱོན་བརྗོད་པ་ཡིན། ལམ་རིམ་ཆེན་མོ་ལས། རང་བཞིན་གྱིས་མ་སྐྱེས་ཞེས་བརྗོད་
པའི་རང་བཞིན་ཞེས་པ་དེ་མ་ཐོས་པར་མ་སྐྱེས་པར་བཟུང་འདུག་པ་ལ་དགོངས་
ནས་རྣ་བ་མེད་པ་དང་། རང་བཞིན་ཞེས་པའི་ཚིག་དེའི་དོན་ལ་གོ་རྒྱུ་མ་བྱུང་
བ་ལ་དགོངས་ནས་སྙིང་མེད་པ་ཞེས་གསུངས་སོ། །ཞེས་གསུངས་པའི་ཕྱིར།
༡༢༩ རང་བཞིན་མེད་པ་ལ་རང་བཞིན་ཡོད་དོ་སྙམ་པའི་བློ་སྐྱེ་ཚུལ་
ཇི་ལྟར་ཡིན།

ལན། ལམ་རིམ་ཆེན་པོ་ལས། མྱུ་གུའི་རང་བཞིན་མེད་ལ་དམིགས་ནས་
མྱུ་གུའི་རང་བཞིན་དུ་མ་གྲུབ་ཀྱང་མྱུ་གུ་རང་བཞིན་མེད་པ་དེའི་རང་བཞིན་
མེད་པ་དེའི་རང་བཞིན་ཡོད་དོ་སྙམ་དུ་འཛིན་པ་སྐྱེ་སྟེ། དཔེར་ན་བུམ་པ་མེད་
པ་ལ་བུམ་པ་ཡོད་པར་བདེན་སྙམ་མི་སྐྱེ་ཡང་བུམ་མེད་དུ་བདེན་སྙམ་པ་སྐྱེ་བ་
བཞིན་ནོ། །ཞེས་གསུངས་པ་ལྟར་རོ། །
༡༣༠ རྣམ་ཐར་སྒོ་གསུམ་དུ་ཕྱེ་ཚུལ་དང་དེའི་གཙོ་ཕལ་གྱི་ཁྱད་པར་
གང་འདྲ་ཡིན།
ལན། རྒྱུ་འབྲས་ངོ་བོ་གསུམ་མམ་བྱ་བྱེད་ལས་གསུམ་ལ་སྦྱར་ནས་རྣམ་
ཐར་སྒོ་གསུམ་དུ་ཕྱེས་པ་ཡིན་ལ། ཆོས་རྣམས་ཀྱི་རང་གི་ངོ་བོ་བདེན་པས་སྟོང་
བའི་སྟོང་ཉིད་རྟོགས་ན། རྒྱུ་བདེན་པས་སྟོང་བའི་མཚན་མ་མེད་པ་དང་འབྲས་
བུ་བདེན་པའི་སྐྱེས་པ་མེད་པས་སྨོན་པ་མེད་པ་ཡང་རྟོགས་པར་འགྱུར་
སྟོང་ཉིད་རྣམ་ཐར་གཙོ་བོ་ཡིན་ནོ། །
༡༣༡ འཁོར་བའི་རྩ་བ་མ་རིག་པའི་ངོ་བོ་གང་ལགས།
ལན། རིག་པའི་འགལ་ཟླ་མི་མཐུན་ཕྱོགས་ཀྱི་སེམས་རྨོངས་པ་དེ། མ་
རིག་པའི་མཚན་ཉིད། རིག་པའི་འགལ་ཟླ་ཞེས་པའི་རིག་པ་ནི་རིག་པ་གང་
ཡིན་ལ་མི་བྱ་སྟེ། ལམ་རིམ་ཆེན་མོ་ལས། རིག་པའང་གང་རུང་རུང་ལ་མི་བྱ་
ཡི་བདག་མེད་པའི་དེ་ཁོ་ན་ཉིད་རིག་པའི་ཤེས་རབ་པོ། །ཞེས་གསུངས་སོ། །
རིག་པའི་འགལ་ཟླ་ལ་མ་རིག་པ་འཇོག་པར་རང་རེའི་གྲུབ་མཐའ་བཞི་ག་མཐུན་
ལ༑ འགལ་ཟླ་ཡིན་ཚུལ་ནི་མཛའ་བའི་འགལ་ཟླ་ལ་མི་མཛའ་བ་དང་། བདེན་
ཚིག་གི་འགལ་ཟླར་རྫུན་ཚིག་འཇོག་པ་བཞིན་ཡིན་ཡང་། དོན་ལ་མི་འདྲ་བའི་

ཁྱད་པར་ཡོད་དེ། ཐོགས་མེད་སྐུ་མཆེད་ཀྱིས་རིག་པ་ཤེས་རབ་ཀྱི་འགལ་ཟླའི་
དོན་ཡུལ་ལ་མུན་པ་བབས་པ་ལྟ་བུའི་རྨོངས་ཙམ་སྟེ་རང་སྟོབས་ཀྱིས་མ་རྟོགས་
པའི་བློ་ཞིག་ལས་རང་སྟོབས་ཀྱིས་ཕྱིན་ཅི་ལོག་ཏུ་འཛིན་པའི་བློ་ཞིག་ལ་མི་
བཞེད། དཔལ་ཆོས་ཀྱི་གྲགས་པ་དང་དབུ་མ་བ་གཉིས་ཀྱིས་འགལ་ཟླའི་དོན་
དེ་ཙམ་ཁོ་ན་མ་ཡིན་པར་རང་སྟོབས་ཀྱིས་ཡུལ་ཕྱིན་ཅི་ལོག་ཏུ་འཛིན་པའི་
ཤེས་རབ་ཉོན་མོངས་ཅན་འཇིག་ལྟ་ལྟ་བུ་ལ་བཞེད་དོ། །
༡༣༢ གང་ཟག་གི་བདག་འཛིན་ལ་འཇིག་ལྟས་ཨེ་ཁྱབ།
ལན། མ་ཁྱབ་སྟེ། ལམ་རིམ་ཆེན་མོ་ལས། གང་ཟག་གི་བདག་ཏུ་འཛིན་པ་
ལ་འཇིག་ལྟས་མ་ཁྱབ་པ་ཡིན་ནོ། །ཞེས་གསུངས་པ་དང་། དབུ་མ་ལུང་རིགས་
གཏེར་མཛོད་ལས། འཇིག་ལྟ་གཉིས་ལ་བདག་འཛིན་གྱིས་ཁྱབ་ཀྱང་བདག་
འཛིན་ལ་འཇིག་ལྟས་མ་ཁྱབ་སྟེ། གཞན་རྒྱུད་ལ་དམིགས་པའི་བདག་འཛིན་
ཡོད་པའི་ཕྱིར། ཞེས་ཀྱང་གསུངས་སོ། །
༡༣༣ འགག་བྱ་ལ་དོན་དམ་གྱི་ཁྱད་པར་སྦྱོར་བ་རང་རྒྱུད་ཁོ་ནའི་
ལུགས་སུ་མི་རིགས་པའི་ཚུལ་གང་འདྲ་ལགས།
ལན། དགག་བྱ་ལ་དོན་དམ་གྱི་ཁྱད་པར་སྦྱོར་བ་རང་རྒྱུད་པ་ཁོ་ནའི་
ལུགས་སུ་མི་རུང་སྟེ། བདག་ཅག་གི་སྟོན་པའི་མདོ་ལུང་ན་དགག་བྱ་ལ་དོན་
དམ་གྱི་ཁྱད་པར་སྦྱར་ཡོད་པ་དང་། ཤིང་རྟ་ཆེན་པོ་དཔལ་མགོན་ཀླུ་སྒྲུབ་
ཀྱིས་སྟོང་ཉིད་བདུན་ཅུ་བ་དང་། སློབ་དཔོན་སངས་རྒྱས་བསྐྱངས་ཀྱི་བུད་
དྷ་པཱ་ལི་ཏ་དང་། དཔལ་ལྡན་ཟླ་བས་འཇུག་པ་རྩ་འགྲེལ་སོགས་སུ་ཡང་
དགག་བྱ་ལ་དོན་དམ་གྱི་ཁྱད་པར་སྦྱར་ཡོད་དོ། །

༡༣༤ ཐལ་རང་གི་ཁྱད་པར་ཇི་ལྟར་འབྱེད་པ་ཡིན།
ལན། དབུ་མ་ཐལ་འགྱུར་བ་དང་རང་རྒྱུད་པ་གཉིས་ཀྱི་ཁྱད་པར་དགག་
བྱ་ལ་དོན་དམ་གྱི་ཁྱད་པར་སྦྱོར་མི་སྦྱོར་གྱི་སྒོ་ནས་མི་བྱེད་ལ། དེ་གཉིས་ལ་རང་
གི་ངོ་བོས་གྲུབ་པའི་རང་བཞིན་ཐ་སྙད་དུ་འགོག་མི་འགོག་གི་ཁྱད་པར་ཡོད་
པས་འབྱེད་དགོས་པ་ཡིན་ཏེ། ལམ་རིམ་མཆན་བཞི་མ་ལས། རང་གི་ངོ་བོས་
གྲུབ་པའི་རང་བཞིན་དེ་ཕྱི་ནང་གི་ཆོས་རྣམས་ལ་འགོག་པའི་ཚེ་ན་ཐལ་འགྱུར་
བ་ལྟར་ན་དེ་འདྲའི་རང་བཞིན་དེ་འགོག་པ་ལ་དོན་དམ་པར་རམ་ཡང་དག་
པར་རམ་བདེན་པར་ཞེས་པའི་ཁྱད་པར་གཞན་དེའི་སྟེང་དུ་གསར་དུ་བསྣན་
མི་དགོས་ཏེ་རང་གི་ངོ་བོས་གྲུབ་པའི་རང་བཞིན་ཡོད་ན་དོན་དམ་དང་ཡང་
དག་པ་སོགས་སུ་གྲུབ་དགོས་པས་སོ། །རང་རྒྱུད་པ་རྣམས་ལྟར་ན་རང་གི་ངོ་
བོས་གྲུབ་པའི་རང་བཞིན་དེ་དག་འགོག་པ་ལ་དོན་དམ་པ་སོགས་ཀྱི་ཁྱད་པར་
མ་སྦྱར་ན་རང་ངོས་ནས་གྲུབ་པའི་རང་བཞིན་དེ་ཉིད་དགག་མི་ནུས་པས་ན་
དོན་དམ་པས་ཡང་དག་པའམ་བདེན་པར་རང་གི་ངོ་བོས་གྲུབ་པའི་རང་བཞིན་
མེད་དོ་ཞེས་སྦྱར་བ་ཡིན་ནོ། །ཞེས་གསུངས་སོ། །
༡༣༥ བདག་དང་ཕུང་བོ་གཅིག་ཏུ་གྲུབ་པའི་ཕྱོགས་ལ་སློབ་དཔོན་སངས་
རྒྱས་བསྐྱངས་ཀྱིས་གནོད་བྱེད་གསུམ་གསུངས་པའི་གནོད་བྱེད་གསུམ་
དང་། དེ་འཇུག་ཚུལ་དང་བཅས་པ་ཇི་འདྲ་ལགས།
ལན། བདག་དང་ཕུང་བོ་གཅིག་པ་ལ་གནོད་བྱེད་གསུམ་གསུངས་པ་ནི།
བདག་ཏུ་སྨྲ་བ་དོན་མེད་པ་དང་། བདག་མང་བོར་འགྱུར་བ། བདག་སྐྱེ་འཇིག་
ཅན་དུ་འགྱུར་བའོ། །དང་བོ་བདག་ཏུ་སྨྲ་བ་དོན་མེད་པ་ནི། བདག་དང་ཕུང་

བོ་གཉིས་རང་བཞིན་གྱིས་གཅིག་ཏུ་འདོད་ན་བདག་ཁས་བླངས་པ་ལ་དགོས་
དོན་གང་ཡང་མེད་དེ། ཕུང་བོ་དང་དོན་གཅིག་མིང་གི་རྣམ་གྲངས་ཙམ་དུ་
ཟད་དོ། །དཔེར་ན་ཟླ་བ་དང་རི་བོང་ཅན་གཉིས་ཀ་ཟླ་བའི་མིང་གི་རྣམ་གྲངས་
ཙམ་ཡིན་པ་བཞིན་ནོ། །རྩ་ཤེས་རབ་བྱེད་ཉེར་བདུན་པ་ལས། ཉེ་བར་ལེན་
པ་མ་གཏོགས་པའི། །བདག་ཡོད་མ་ཡིན་བྱས་པའི་ཚེ། །ཉེ་བར་ལེན་ཉིད་
བདག་ཡིན་ན། །ཁྱོད་ཀྱི་བདག་ནི་མེད་པ་ཡིན། ། ཞེས་ཀྱང་གསུངས་སོ། །
གཉིས་པ་བདག་མང་བོར་འགྱུར་བ་ནི། བདག་དེ་ཉིད་ཕུང་བོ་རྣམས་དང་
རང་བཞིན་གཅིག་ན་གང་ཟག་གཅིག་ལ་ཡང་ཕུང་བོ་དུ་མ་ཡོད་པས་བདག་མང་
བོར་འགྱུར་བ་དང་། གང་ཟག་གཅིག་ལ་བདག་གཅིག་ལས་མེད་པ་དེ་བཞིན་
དུ་གང་ཟག་དེའི་ཕུང་བོ་རྣམས་ཀྱང་གཅིག་ཉིད་དུ་འགྱུར་བའི་སྐྱོན་ཡོད་དེ།
འཇུག་པ་ལས། གལ་ཏེ་ཕུང་བོ་བདག་ན་དེའི་ཕྱིར་དེ། །མང་བས་བདག ་དེ་
དག་ཀྱང་མང་བོར་འགྱུར། །ཞེས་གསུངས་སོ། །གསུམ་པ་བདག་སྐྱེ་འཇིག་ཅན་
དུ་འགྱུར་བ་ནི། རྩ་ཤེས་རབ་བྱེད་བཅོ་བརྒྱད་པ་ལས། གལ་ཏེ་ཕུང་བོ་བདག་
ཡིན་ན། །སྐྱེ་དང་འཇིག་པ་ཅན་དུ་འགྱུར། །ཞེས་དང་། རབ་བྱེད་ཉེར་བདུན་
པ་ལས། ཉེར་བར་ལེན་ཉིད་བདག་མ་ཡིན། །དེ་འབྱུང་བ་དང་འཇིག་པ་ཡིན། །
ཞེས་གསུངས། ཉེ་བར་ལེན་པ་ནི་འདིར་ཕུང་བོ་ལ་གོ་དགོས་པ་ལམ་རིམ་ལས་
གསུངས་སོ། །
༡༣༦ འཇུག་པ་རྩ་འགྲེལ་དུ་སྐྱོན་གསུམ་གསུངས་པའི་དང་བོ་སྐྱེ་བ་
དྲན་པ་མི་འཐད་ཚུལ་གང་འདྲ་ལགས།
ལན། སྐྱོན་གསུམ་ནི་སྐྱེ་བ་དྲན་པ་མི་འཐད་པ་དང་། ལས་བྱས་པ་ཆུད་

ཟོས་པ་དང་། ལས་མ་བྱས་པ་དང་ཕྲད་པའི་སྐྱོན་ནོ། །དང་བོ་སྐྱེ་བ་དྲན་པ་མི་
འཐད་པ་ནི། བདག་དང་ཕུང་བོ་གཉིས་རང་བཞིན་གྱིས་གཅིག་ཡིན་པར་ཁས་
བླངས་པའི་སྐབས་འདིར་བདག་སྐད་ཅིག་གི་སྐྱེ་འཇིག་དེ་རང་གི་ངོ་བོས་གྲུབ་
པའི་སྐྱེ་འཇིག་ཡིན་པས། བདག་སྐད་ཅིག་སྔ་ཕྱི་རྣམས་རང་མཚན་གྱིས་གྲུབ་
པའི་སོ་སོ་བ་དང་འབྲེལ་མེད་དུ་འགྱུར་བས་སྐྱེ་བ་དྲན་པ་མེད་དེ། ལམ་རིམ་
ཆེན་མོ་ལས། དང་བོ་ནི། བདག་སྐད་ཅིག་གིས་སྐྱེ་བ་དང་འཇིག་ན་བདག་རང་
གི་ངོ་བོས་གྲུབ་པའི་སྐྱེ་འཇིག་ཡིན་པས་བདག་སྔ་ཕྱི་རྣམས་རང་གི་མཚན་ཉིད་
ཀྱིས་སོ་སོ་བར་འགྱུར་རོ། །དེ་ལྟ་ན་དེའི་ཚེ་དེའི་དུས་ན་ང་རྒྱལ་བོ་ང་ལས་ནུ་
ཞེས་པར་གྱུར་ཏོ། །ཞེས་མི་གསུང་བར་འགྱུར་ཏེ། ང་ལས་ནུའི་བདག་དང་སྟོན་
པའི་བདག་གཉིས་རང་གི་མཚན་ཉིད་ཀྱིས་གྲུབ་པའི་སོ་སོ་བ་ཡིན་ཏེ། དཔེར་
ན༑ ལྷས་བྱིན་གྱིས་སྐྱེ་བ་དྲན་པ་ན་ང་མཆོད་སྦྱིན་དུ་གྱུར་ཏོ་སྙམ་དུ་མི་དྲན་པ་
བཞིན་ནོ། །ཞེས་གསུངས་སོ། །
༡༣༧ བདག་དང་ཕུང་བོ་རང་བཞིན་གྱིས་གཅིག་ཏུ་གྲུབ་པའི་ཕྱོགས་ལ།
ཉེར་བར་བླངས་པ་ཇི་ལྟར་བུར་། །ཉེ་བར་ལེན་པོ་ཡིན་པར་འགྱུར། །
ཞེས་གསུངས་པ་འདི་གནོད་བྱེད་ཆེན་པོར་འགྱུར་ཚུལ་གང་འདྲ་ལགས།
ལན། ལམ་རིམ་ཆེན་མོ་ལས། དེ་ལ་གང་ཟག་འདིས་ལུས་འདི་བླངས་སོ་
ཞེས་ཐ་སྙད་བྱེད་པས་ན་ཕུང་བོ་ནི་ཉེར་བར་བླང་བར་བྱ་བ་ཡིན་ལ། བདག་
ནི་དེ་ལེན་པ་བོའོ། །དེ་གཉིས་གཅིག་ཏུ་འདོད་ན་བྱ་བའི་ལས་དང་བྱེད་པ་པོ་
རྣམས་གཅིག་ཏུ་འགྱུར་བས་གཅོད་པ་པོ་དང་གཅད་བྱ་དང་བུམ་པ་དང་། རྫ་
མཁན་དང་མེ་དང་བུད་ཤིང་ལ་སོགས་པ་རྣམས་ཀྱང་གཅིག་ཏུ་འགྱུར་ཏེ། རབ་

བྱེད་བཅུ་བ་ལས་ཀྱང་། བུད་ཤིང་གང་དེ་མེ་ཡིན་ན། །བྱེད་པ་པོ་དང་ལས་
གཅིག་འགྱུར། །མེ་དང་ཤིང་གིས་བདག་དང་ནི། །ཉེར་བར་བླངས་པའི་རིམ་
པ་ཀུན། །བུམ་སྣམ་སོགས་དང་ལྷན་ཅིག་ཏུ། །མ་ལུས་པར་ནི་རྣམ་པར་བཤད། །
ཅེས་དང་། འཇུག་པ་ལས་ཀྱང་། ལེན་པོ་རང་ཉེར་ལེན་གཅིག་རིགས་དངོས་
མིན༑ ༑དེ་ལྟ་ན་ལས་བྱེད་པོ་གཅིག་ཉིད་འགྱུར། །ཞེས་གསུངས་སོ། །
༡༣༨ གཞན་ན་གནག་ལྡན་གཞན་མིན་གཟུགས་ལྡན་ཞེས་པའི་དཔེ་
གང་འདྲ་ཡིན།
ལན། འདིའི་གནག་ལྡན་ཞེས་པ་ནི་ལྷས་བྱིན་ལ་བ་ལང་དང་ལྡན་པ་ལྟ་
བུ་སྟེ་ངོ་བོ་ཐ་དད་པའི་ལྡན་ཚུལ་གྱི་དཔེ་དང་། གཟུགས་ལྡན་ཞེས་པ་ནི་ལྷས་
བྱིན་ལ་གཟུགས་དང་ལྡན་པ་ལྟ་བུ་སྟེ་ངོ་བོ་གཅིག་པའི་ལྡན་ཚུལ་གྱི་དཔེའོ། །
༡༣༩ སྒྱུ་མའི་དོན་ལ་གཉིས་གསུངས་ཏེ་ཞེས་པའི་གཉིས་གང་དག་ཡིན།
ལན། དོན་དམ་བདེན་པ་ལ་སྒྱུ་མ་ལྟ་བུར་གསུངས་པ་ལྟ་བུ་ཡོད་པ་ཙམ་དུ་
གྲུབ་ཀྱང་། དེའི་སྟེང་དུ་བདེན་གྲུབ་ཁེགས་ཙམ་ལ་སྒྱུ་མ་ལྟ་བུར་བྱས་པ་དང་།
གཟུགས་སོགས་ཀུན་རྫོབ་པའི་ཆོས་ལ་སྒྱུ་མར་གསུངས་པ་ལྟ་བུ་རང་གི་རང་
བཞིན་གྱིས་སྟོང་བཞིན་དུ་གཟུགས་སོགས་སུ་སྣང་བའི་སྣང་བ་སྒྱུ་མ་ལྟ་བུ་སྟེ་
གཉིས་སོ། །
༡༤༠ ནམ་མཁའ་ལྟ་བུའི་སྟོང་ཉིད་འཆར་ཚུལ་ཇི་ལྟར་ཡིན།
ལན། ལམ་རིམ་མཆན་བཞི་ལས། སྔོན་རྒྱ་བོད་མཁས་པས་སྟོང་ཉིད་མེད་
དགག་ལ་ནམ་མཁའ་ལྟ་བུ་དང་རང་བཞིན་མེད་ཀྱང་སྣང་བ་འཆར་བ་ལ་སྒྱུ་མ་
ལྟར་གསུངས་ཚུལ་དེ་འདྲའི་རིགས་པས་ཤེས་པས་ཆོས་ཅན་གཟུགས་སོགས་སྣང་

བ་ལ་སྐྱེ་འགག་སོགས་ཀྱི་རང་ངོས་ནས་གྲུབ་པའི་རང་བཞིན་རྣམ་པར་བཅད་
པ་ཙམ་ཞིག་གང་ཟག་དེ་ལ་ཤར་གྱི་སྣང་བའི་ཆ་མི་འཆར་བའི་སྐབས་ཀྱི་སྟོང་
བ་རྐྱང་བ་ལ་ནམ་མཁའ་ལྟ་བུའི་སྟོང་ཉིད་དང་། ཞེས་གསུངས་པ་ལྟར་རོ། །
༡༤༡ སྒྱུ་མ་ལྟ་བུའི་སྟོང་ཉིད་འཆར་ཚུལ་ཇི་ལྟར་ཡིན།
ལན། ལམ་རིམ་མཆན་བཞི་ལས། དེ་ནས་སྟོང་རྐྱང་ཤར་བ་དེའི་རྗེས་སུ་
རང་བཞིན་གྱིས་སྟོང་ཡང་རང་བཞིན་གྱིས་གྲུབ་པ་ཉིད་དུ་སྣང་བའི་གཟུགས་
སོགས་ཀྱི་སྣང་བ་ཡང་འཆར་བའི་སྐབས་ཀྱི་སྣང་སྟོང་གཉིས་ཚོགས་དེ་ལ་སྒྱུ་མ་
ལྟ་བུའི་སྟོང་ཉིད། ཅེས་གསུངས་པ་ལྟར་རོ། །
༡༤༢ སྲིད་པ་སྒྱུ་མ་འདྲ་མ་ཡིན་ཞེས་གསུངས་པའི་དོན་གང་འདྲ་ཡིན།
ལན། དེའི་ཐད་ཀྱི་བཞི་བརྒྱ་བའི་འགྲེལ་བར། རྟེན་ཅིང་འབྲེལ་བར་
འབྱུང་བ་ནི་ཇི་ལྟ་བ་བཞིན་མཐོང་བ་ན་སྒྱུ་མ་བྱས་པ་ལྟ་བུར་འགྱུར་གྱི།
གཤམ་གྱི་བུ་ལྟ་བུ་ནི་མ་ཡིན་ནོ། །གལ་ཏེ་རྣམ་པར་དཔྱད་པ་འདིས་སྐྱེ་བ་རྣམ་
པ་ཐམས་ཅད་དུ་བཀག་པ་ལས། འདུས་བྱས་སྐྱེ་བ་མེད་པར་བསྟན་པར།
འདོད་ན་ནི་དེའི་ཚེ་དེ་སྒྱུ་མ་ལྟ་བུ་ཉིད་མི་འགྱུར་གྱི། མོ་གཤམ་གྱི་བུ་ལ་སོགས་
པ་དག་གིས་ཉེ་བར་གཞལ་བར་འགྱུར་བ་ཞིག་ན། རྟེན་ཅིང་འབྲེལ་བར་འབྱུང་
བ་མེད་པར་ཐལ་བར་འགྱུར་བའི་འཇིགས་པས་དེ་དག་དང་བསྟུན་པར་མི་བྱེད་
ཀྱི༑ དེ་དང་མི་འགལ་བ་སྒྱུ་མ་ལ་སོགས་པ་དག་དང་ནི་བྱེད་དོ། །ཞེས་
གསུངས་པ་ལྟར་རོ། །
༡༤༣ དེ་ཚེ་སྡིག་མེད་སྟོབས་བཅུ་ལྡན་པ་ཡི་ཞེས་པའི་སྟོབས་བཅུ་གང་
དག་ཡིན།

ལན། གནས་དང་གནས་མ་ཡིན་པ་མཁྱེན་པའི་སྟོབས། ལས་ཀྱི་རྣམ་པར་
སྨིན་པ་མཁྱེན་པའི་སྟོབས། མོས་པ་སྣ་ཚོགས་མཁྱེན་པའི་སྟོབས། ཁམས་སྣ་
ཚོགས་མཁྱེན་པའི་སྟོབས། དབང་བོ་མཆོག་དང་མཆོག་མ་ཡིན་པ་མཁྱེན་པའི་
སྟོབས། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས། ཀུན་ནས་ཉོན་མོངས་
པ་དང་རྣམ་པར་བྱང་བ་མཁྱེན་པའི་སྟོབས། འཆི་འཕོ་བ་དང་སྐྱེ་བ་མཁྱེན་པའི་
སྟོབས། ཟག་པ་ཟད་པ་མཁྱེན་པའི་སྟོབས་དང་བཅུའོ། །
༡༤༤ དེ་གཉིས་རང་བཞིན་གྱིས་ཐ་དད་པའི་ཕྱོགས་ལ་ཕུང་བོའི་མཚན་
ཉིད་སྐྱེ་འཇིག་གནས་པ་དང་མི་ལྡན་འགྱུར་ཚུལ་གྱི་སྒྲུབ་བྱེད་ལུང་རིགས་
གང་དག་ཡིན།
ལན། བདག་དང་ཕུང་བོ་གཉིས་རང་བཞིན་གྱིས་ཐ་དད་པར་འདོད་པའི་
ཕྱོགས་ཀྱི་བདག་ལ་ཕུང་བོའི་མཚན་ཉིད་སྐྱེ་འཇིག་གནས་པ་དང་མི་ལྡན་པར་
འགྱུར་ཚུལ་གྱི་སྒྲུབ་བྱེད་ཀྱི་ལུང་ནི། རྩ་ཤེས་རབ་བྱེད་བཅོ་བརྒྱད་པ་ལས། གལ་
ཏེ་ཕུང་བོ་རྣམས་ལས་གཞན། །ཕུང་བོའི་མཚན་ཉིད་མེད་པར་འགྱུར། །ཞེས་
དང་༑ རིགས་པས་སྒྲུབ་བྱེད་ནི་དཔེར་ན་རྟ་དེ་ཉིད་བ་གླང་ལས་གཞན་དུ་གྲུབ་
པས་རྟ་དེ་ལ་བ་གླང་གི་མཚན་ཉིད་ལྡན་པ་མིན་པ་བཞིན་ནོ། །
༡༤༥ ཕུང་བོ་འདུས་ཙམ་བདག་ཡིན་པ་མི་འཐད་ཚུལ་ཇི་ལྟར་ལགས།
ལན། ཕུང་བོ་འདུས་པ་ཙམ་བདག་ཡིན་ན། འདགས་གཞི་བཏགས་ཆོས་
ཀྱི་ཁྱད་པར་མེད་པར་འགྱུར་བས། འདགས་གཞི་མེད་པའི་བཏགས་ཆོས་མི་སྲིད་
དོ༑ ༑འཇུག་པ་ལས། མདོ་ལས་ཕུང་བོ་བརྟེན་ནས་ཡིན་གསུངས་པ། །དེའི་ཕྱིར་
ཕུང་བོ་འདུས་ཙམ་བདག་མ་ཡིན། ཞེས་གསུངས། གཞན་ཡང་ཕུང་བོ་ཚོགས་

ཙམ་བདག་ཡིན་ན་ལས་དང་བྱེད་པོ་གཅིག་ཏུ་ཐལ་བའི་སྐྱོན་འཇུག་པ་རྩ་འགྲེལ་
ལས་གསུངས་སོ། །
༡༤༦ དབྱིབས་གཅིག་ཏུ་བདག་ཡིན་ན་གཟུགས་གཅིག་བུ་བདག་ཏུ་
འགྱུར་ཚུལ་ཇི་འདྲ་ཡིན།
ལན། གཞན་དག་ན་རེ། ཕུང་བོའི་ཚོགས་པ་ཙམ་བདག་མིན་ཡང་དཔེར་
ན་ཤིང་རྟའི་འཕང་ལོ་དང་སྲོག་ཤིང་སོགས་བསྒྲིགས་པའི་དབྱིབས་དེ་ཤིང་རྟར་
འཇོག་པའི་དཔེ་དེ་བཞིན་དུ། གཟུགས་སོགས་ཕུང་བོ་ཚོགས་པའི་དབྱིབས་དེ་
བདག་ཏུ་འཇོག་དགོས་སྙམ་ན། དེ་ལྟར་འཇོག་ན་དབྱིབས་ནི་གཟུགས་ཅན་ཁོ་
ན་ཡིན་པས་གཟུགས་གཅིག་བུ་ཡང་བདག་ཏུ་འགྱུར་དགོས་སོ། །
༡༤༧ དབུ་མའི་ལྟ་བ་ཤིན་ཏུ་རྙེད་དཀའ་ཚུལ་ཇི་ལྟར་ལགས།
ལན། ལམ་རིམ་ཆེན་མོ་ལས། དཀའ་ས་ནི་རང་གི་ངོ་བོས་གྲུབ་པའི་རང་
བཞིན་མ་ལུས་པར་ཁེགས་པ་དང་རང་བཞིན་མེད་པའི་གང་ཟག་ལ་སོགས་པ་དེ་
ཉིད་ལས་གསོག་པ་བོ་དང་འབྲས་བུ་མྱོང་བ་བོ་ལ་སོགས་པར་འཇོག་པ་ལ་ངེས་
པ་གཏིང་ནས་འདྲོངས་ཏེ། དེ་རྣམས་སུ་འཇོག་ཐུབ་པའི་གཉིས་ཚོགས་དེ་སྲིད་
མཐའ་ཙམ་དུ་སོང་བས་དབུ་མའི་ལྟ་བ་ཤིན་ཏུ་རྙེད་དཀའ་བ་ཡིན་ནོ། །ཞེས་
གསུངས་པ་ལྟར་རོ། །
༡༤༨ སྣང་སྟོང་གཉིས་གཅིག་གྲོགས་སུ་གཅིག་མ་འཆར་ན་རྟག་ཆད་
གང་རུང་དུ་ལྟུང་ཚུལ་གང་འདྲ་ཡིན།
ལན། སྣང་སྟོང་གཉིས་རེས་འཇོག་མེད་པ་སྟེ་གཅིག་ཤར་ན་གཅིག་འགོག་
པ་ལྟ་བུ་མ་ཡིན་པར་ཅིག་ཅར་དུ་ཤར་བ་ནི་གྲོགས་སུ་འཆར་ཚུལ་ཡིན་ལ། དེ་

ལྟར་དུ་མ་ཤར་ན་རྟག་ཆད་གང་རུང་གི་མཐར་ལྟུང་བ་ཡིན་ཏེ། ལམ་རིམ་ཆེན་
མོ་ལས། དེའི་ཕྱིར་ངེས་པར་ཡང་ན་རང་གི་ངོ་བོས་གྲུབ་པར་འཛིན་པའི་སྒྲོ་
འདོགས་དང་རྟག་ལྟ་དང་དངོས་པོ་ཡོད་པར་ལྟ་བའི་མཐར་ལྟུང་ལ། ཡང་ན་
དངོས་པོ་རྣམས་དོན་བྱེད་པ་ཐམས་ཅད་ཀྱིས་སྟོང་བར་འཛིན་པའི་སྐུར་འདེབས་
དང་ཆད་ལྟ་དང་དངོས་པོ་མེད་པར་ལྟ་བའི་མཐར་ལྟུང་བ་ཡིན་ནོ། །ཞེས་
གསུངས་སོ། །སྣང་སྟོང་གཉིས་སོ་སོར་འགྲོ་ཚུལ་ནི། ཡོད་བྱས་ན་འདགས་
གཞིའི་ངོས་ནས་ཡོད་པར་གོ མེད་བྱས་ན་གཏན་ནས་མེད་པར་གོ་བས་ལྟ་བ་
མ་རྙེད་བར་དུ་རང་བཞིན་གྱིས་ཡོད་པ་དང་། སྤྱིར་ཡོད་པ་གཉིས་དང་། རང་
བཞིན་གྱིས་མེད་པ་དང་སྤྱིར་མེད་པ་གཉིས་ཀྱི་ཁྱད་པར་འབྱེད་མི་ཐུབ་པས། རྗེ་
བླ་མའི་གསུང་རྣམས་ལས་ཡོད་པ་གཉིས་དང་། མེད་པ་གཉིས་ཀྱི་ཁྱད་པར་
འབྱེད་པ་གལ་ཆེའོ། །ཞེས་གསུངས་པ་ནི་འདི་ལེགས་སོ། །
༡༤༩ སྣང་སྟོང་འགལ་བར་ཤར་ཚེ་གཟུགས་བརྙན་དཔེར་དགོས་ཚུལ་
གང་འདྲ་ལགས།་
ལན། སྣང་སྟོང་གཉིས་འགལ་བར་སྣང་བའི་ཚེ་ན་མེ་ལོང་ནང་གི་གཟུགས་
བརྙན་ལ་དཔེར་བླངས་ནས་མི་འགལ་བར་བསམ་དགོས་སྟེ། བསམ་ཚུལ་ནི། ལམ་
རིམ་མཆན་བཞི་ལས། བསམ་ཚུལ་འདི་ལྟར་བྱད་གཟུགས་དང་བཞིན་གདོང་
ཡིན་པས་དེ་གཉིས་ཀྱི་གཟུགས་བརྙན་མེ་ལོང་དུ་ཤར་བ་ན་བྱད་བཞིན་གྱི་
གཟུགས་བརྙན་དེ་ནི་གདོང་དང་གཟུགས་དང་མིག་དང་རྣ་བ་ལ་སོགས་པ་གང་
དུ་སྣང་ན་ཡང་མིག་སོགས་གང་དུ་སྣང་བ་དེ་རྣམས་ཀྱིས་སྟོང་བ་ཡིན། དེ་ལྟར་
སྟོང་ཡང་གཟུགས་བྱད་དངོས་དང་མེ་ལོང་གཉིས་ཚོགས་ལ་བརྟེན་ནས་གཟུགས་

བརྙན་དེ་སྐྱེ་བ་དང་། རྐྱེན་གཟུགས་བྱད་དང་མེ་ལོང་དེ་དག་གི་ནང་ནས་
འགའ་ཞིག་ལོག་པ་སྟེ་མེད་པར་སོང་ཚེ་གཟུགས་བརྙན་དེ་ཡང་འཇིག་པ་ཡིན་
ནོ༑ ༑གཟུགས་བརྙན་ལ་རྐྱེན་ཚང་མ་ཚང་གི་དབང་གིས་སྐྱེ་འཇིག་བྱེད་པར་
སྣང་བ་དེ་དང་གང་དུ་སྣང་བ་དེས་སྟོང་བ་གཉིས། བསྙོན་མི་ནུས་པར་གཞི་
མཐུན་དུ་འདུ་བ་དེ་བཞིན་དུ། གང་ཟག་ལ་ཡང་རང་བཞིན་གྱིས་གྲུབ་པ་རྡུལ་
ཙམ་མེད་ཀྱང་ལས་གསོག་པ་པོ་དང་ལས་དེའི་འབྲས་བུ་མྱོང་བ་བོ་དང་སྔོན་གྱི་
ལས་དང་ཉོན་མོངས་སོགས་ལ་བརྟེན་ནས་སྐྱེ་བ་ལེན་པ་ཡང་མི་འགལ་ལོ་སྙམ་
དུ་ངེས་པའི་བསམ་པ་ཡང་ཡང་སྦྱང་བར་བྱ་སྟེ། དཔེ་ལེན་ལུགས་སོགས་ཀྱི་
སྦྱང་ལུགས་འདི་ལྟ་བུ་ནི་སྐབས་འདིར་མ་ཟད་སྐབས་འདི་དང་འདྲ་བ་ཐམས་
ཅད་ཀྱི་སྐབས་སུ་ཁྱེར་ཤེས་པར་བྱའོ། །ཞེས་གསུངས་སོ། །
༡༥༠ རྟེན་འབྲེལ་རྟོགས་པས་མཐར་འཛིན་གཅོད་པའི་སྒྲུབ་བྱེད་ལུང་
རིགས་གང་།
ལན། གཞི་ལམ་རྣམ་གསུམ་ཆོས་ཅན། བདེན་པར་མེད་དེ། རྟེན་འབྲེལ་
ཡིན་པའི་ཕྱིར། དཔེར་ན་མེ་ལོང་ནང་གི་གཟུགས་བརྙན་བཞིན། ཞེས་པ་ཡིན་
ཏེ༑ མ་དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །
དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་བར་
བཤད། །གང་ཞིག་སྟོང་ཉིད་ཤེས་དེ་བག་ཡོད་ཡིན། ཞེས་དང་། ཡང་དེ་ཉིད་
ལས༑ མཁས་པའི་རྟེན་འབྱུང་ཆོས་རྣམས་རྟོགས་གྱུར་ཏེ། །མཐར་ལྟ་བ་ལ་
བརྟེན་པར་ཡོང་མི་བྱེད། །ཅེས་རྟེན་འབྲེལ་རྟོགས་པས་མཐར་འཛིན་གཅོད་
པར་གསུངས་པ་དང་། འཇུག་པ་ལས། དེ་ཕྱིར་རྟེན་འབྱུང་རིགས་པ་འདི་ཡིས་

ནི༑ ༑ལྟ་ངན་དྲ་བ་མཐའ་དག་གཅོད་པར་བྱེད། །ཅེས་ཀྱང་གསུངས་སོ། །
སྨྲས་པ།
ཆེ་བའི་ཆེ་བ་བཞི་ལྡན་ཆོས་ཀྱི་ཚུལ། །
ལེགས་བཤད་ལེགས་པའི་ལམ་བཟང་མངོན་བཀྲ་བ། །
ཐར་འདོད་ཐར་བར་འཇུག་པའི་འབབ་སྟེགས་ཉིད།
སྐལ་བཟང་བསྟེན་པའི་སྐལ་བ་ཨེ་མ་རྨད། །
དམན་པའི་བློ་གྲོས་བློ་ཡིས་མ་ཐེག་པར། །
འགལ་འཁྲུལ་ཉེས་པའི་གཡང་དུ་ལྷུང་བ་སོགས། །
གཟུར་གནས་བློ་ལྡན་བརྩེ་བའི་སྤྱན་སྔ་རུ། །
སྒོ་གསུམ་གུས་པས་ཕྱག་དང་ལྷན་དུ་འཆགས། །
འདིར་འབད་ལེགས་བྱས་འོ་མའི་ཆུ་ཐིགས་ཙམ། །
མཆིས་ན་བྱང་ཆེན་རྒྱ་མཚོར་ཡོངས་འདྲེས་ཏེ། །
ཐར་བའི་ལམ་སྟོན་བཤེས་གཉེན་ཚོགས་རྣམས་ཀྱི། །
ཞབས་པད་སྲིད་མཐར་བརྟན་པའི་རྒྱུ་རུ་བསྔོ། །
འཁྲུལ་བ་ཀུན་བྲལ་བློ་བཟང་རྒྱལ་བའི་ལུགས། །
མདོ་སྔགས་བསྟན་པའི་ཉི་མ་འོད་པོ་ཆེ། །
ཐུབ་བསྟན་གླིང་བཞིའི་མཁའ་ལ་ཡོངས་གསལ་སྟེ། །

ཕན་བདེའི་འཇུག་ངོགས།
སྐྱེ་དགུ་གདུང་བའི་མུན་པ་སེལ་བར་ཤོག །
འཇིགས་རུང་འཁོར་བའི་ཚལ་ལ་རྗེས་ཆགས་པའི། །
བདག་སེམས་འཛིན་མེད་གླང་བོ་དར་མའི་ཁ། །
དྲན་ཤེས་ལྕགས་ཀྱུ་རྣོན་པོས་ཡོངས་བཏུལ་ཏེ། །
དགེ་བའི་ལམ་བཟང་འདི་ལ་གཞོལ་གྱུར་ཅིག །
ཞེས་མཉམ་མེད་ཙོང་ཁ་བ་ཆེན་པོས་མཛད་པའི་རྒྱལ་བའི་གསུང་རབ་
ཐམས་ཅད་ཀྱི་གནད་འདུས་པ་བྱང་ཆུབ་ལམ་རིམ་ཆེན་མོ་ལས་བཏོན་པའི་དྲི་
བ་དྲིས་ལན་ཐོར་བུ་མེ་ཏོག་སིལ་མའི་འཕྲེང་བ་ཞེས་བྱ་བ་འདི་ནི། དངུལ་རྭའི་
གཉན་ཐོག་དགོན་གྱི་གྲལ་མཐའ་བ་རྨ་བསོད་དམ་དབྱངས་ལྡན་ངག་གི་སྙེ་མ
ར་འབོད་པས་རབ་གནས་ས་གླང་ལོའི་ཧོར་ཟླ་བརྒྱད་པའི་ཡར་ཚེས་དགེ་བའི་
ཉིན་གདན་ས་དེ་ཉིད་དུ་མཇུག་རྫོགས་པར་བྲིས་པ་དགེའོ། ། །།

མཇུག་གི་གཏམ།
བདག་གི་དེབ་ཆུང་འདི་ལ་འབྲེལ་བ་ཡོད་པའི་རྒྱ་ཆེའི་ཀློག་པ་བོ་རྣམ་པ་
ལགས། འདི་ནས་བསྟན་པ་འཇུག་པའི་སྒོ་སྐྱབས་འགྲོ་དང་སྐྱབས་འགྲོའི་དམིགས་
རྣམ༑ ལམ་རིམ་གྱི་དྲིས་ལན་སོགས་བླུན་པོ་བདག་གི་བློ་ཁ་དང་མི་འཚམ་པའི་
གཞུང་ལུགས་ཀྱི་ཟབ་སར་འོལ་ཚོད་ཀྱིས་མུན་མདའ་འཕངས་པ་འདི་མཐོང་མ་
ཐག ཐོས་པའི་ཕ་མཐར་སོན་པའི་དྲན་དབང་དག་གི་ཐུགས་དགོངས་ཁྲེལ་བའི་
རྐྱེན་དུ་འགྱུར་ན་ཐང་།
འོན་ཀྱང་ཁོ་བོ་ཀན་སུའུ་ཞིང་ཆེན་ནང་བསྟན་སློབ་གླིང་དུ་ཞུགས་ནས་
བགྲང་བྱ་བཞིའི་ཡུན་ལ་བསླབ་པ་དོན་དུ་གཉེར་སྐབས། བཤེས་གཉེན་དམ་པ་
དག་གི་གསུང་རྒྱུན་གངས་སེང་གི་འོ་མ་གསེར་གྱི་སྣོད་སྤྱད་བརྒྱ་ཕྲག་བརྩེགས་
ཀྱང་བཏུམས་པར་དཀའ་བ་དག་ལས་ཆ་ཤས་ཙམ་རེ་ངེས་པ་རྣམས། བརྗེད་
ངེས་ཀྱི་རྐུན་པོས་འཕྲོག་པར་དོགས་ནས་ཟིན་ཐོར་བཀོད་པ་དག་དང་རང་གི་
དཔེ་ལྟས་ཐན་ཐུན་བྱས་པ་རྣམས་ད་རེས་ཕྱོགས་གཅིག་ཏུ་བསྡེབས་ཏེ་གཞུང་
ལུགས་ཀྱི་ཟོལ་དུ་བྱས་པ་ཡིན་ལ། འདི་ནི་གཞུང་ལུགས་ལ་གསན་བསམ་ཆེ་བ་
དག་ལ་མི་མཁོ་ན་ཡང་བདག་དང་བདག་འདྲ་བ་དཔེ་ཀློག་གི་ངལ་བ་བསྟེན་
མི་ཐུབ་པ་དང་སློབ་སྦྱོང་གི་གོ་སྐབས་ཉུང་བ་དག་ལ་ཕན་པ་རྡུལ་གྱི་ཆ་ཙམ་
ཐོགས་ནའང་ཅི་མ་རུང་སྙམ་པས་ཀུན་སློང་གཙང་མ་ཞིག་གིས་པར་སྐྲུན་བྱས་
པ་ལས། རྙེད་བཀུར་སྙན་གྲགས་དང་རྩོམ་ཡིག་ལ་བརྟེན་ནས་རང་གི་མིང་
བྱང་ཁྱབ་བསྒྲགས་བྱས་པ་ཞིག་གཏན་ནས་མིན།

བློ་གྲོས་ཀྱི་ན་ཚོད་མ་སྨིན་པ་བདག་ལྟ་བུའི་རྩོམ་ཡིག་ལ་ཚིག་དོན་གང་
གི་ཆ་ནས་འགལ་འདུའི་ཕུང་བོ་བར་མེད་དུ་འབྱུང་བ་གོར་མ་ཆག་པས། གཟུར་
གནས་བློ་ལྡན་དག་གིས་སྐྱོན་ཡོད་སར་མཛུབ་མོ་བཙུགས་ཏེ། བསླབ་བྱ་གནད་
དུ་ཐིངས་པ་རེ་གནང་རྒྱུའི་རེ་བ་སྙིམ་པའི་པད་མོ་སྙིང་ཁར་ཟུམ་ནས་གུས་པས་
ཞུ་ལགས།
བདག་གི་བླ་མ་རིན་པོ་ཆེ་གངས་ལྗོངས་མཁས་པའི་གཙུག་རྒྱན་རྗེ་འཇམ་
དབྱངས་རྒྱ་མཚོ་ཆེ་བ་ཚང་》 མཆོག་གིས་ཕྲན་གྱི་དེབ་ཆུང་འདི་ལ་ཚད་མེད་
བརྩེ་བའི་སྤྱན་གྱིས་གཟིགས་ནས་སྐྱེས་བུ་གསུམ་གྱི་དོན་ཚང་བའི་ཤིས་ཚིག་ཕྱག་
རྩོམ་གནང་བ་དང་། དགེ་རྒན་བཀའ་དྲིན་ཅན་རྗེ་འཇམ་དབྱངས་རྒྱ་མཚོ་
ཆུང་བ་》 མཆོག་དང་རྗེ་ལོ་སྟོན་བརྩོན་འགྲུས་རྒྱ་མཚོ་ཚང་སོགས་ཁོང་རྣམ་
པས་བཀའ་དྲིན་བསྐྱངས་པ་ནི་སྟོང་གསུམ་གསེར་གྱིས་བཀང་ཡང་གཞལ་བར་
དཀའ་བས་ཕྲན་གྱིས་དུས་ཇི་སྲིད་དུ་སྙིང་ཁོང་རུས་པའི་གཏིང་ནས་བཀའ་དྲིན་
ཆེ་ཞུ།
བྱམས་ལྡན་གྱི་མ་མགོན་པོ་མཚོ་དང་། ལྷག་བསམ་གཞན་ལས་ཁྱད་དུ་
འཕགས་པའི་ཕུ་བོ་སྒྲོལ་དཀར་སྐྱབས་དང་སྐལ་བཟང་སྐྱབས་སོགས་ནང་མི་
ཡོངས་ཀྱིས་མ་སྐུལ་དང་བླངས་ཀྱིས་མ་དངུལ་བླ་ལྷག་ཏུ་ཕུལ་བ་དང་། གཞན་
རྒན་འཇིགས་མེད་རྒྱ་མཚོས་སྒོར་༡༠༠། ཨ་ཁུ་སྦྱིན་པས་སྒོར་༥༠། ཨ་ཁུ་བློ་
འཕེལ་གྱིས་སྒོར་༥༠། ཨ་ཁུ་སྐལ་བཟང་ཆོས་འཛིན་གྱིས་སྒོར་༡༠༠། སྦྱིན་པ་
རྒྱ་མཚོས་༥༠། རྨ་དངུལ་གངས་བུས་སྒོར༡༠༠། སྐལ་བཟང་ཡར་འཕེལ་གྱིས་
སྒོར་༥༠། སྤུན་སྐལ་བཟང་རྒྱ་མཚོས་སྒོར་༡༥༠། སྤུན་སྐལ་བཟང་རྣམ་གྲོལ་

ལམ་རིམ་ཆེན་མོའི་དྲི་བ་དྲིས་ལན་མེ་ཏོག་སིལ་མའི་འཕྲེང་བ།
གྱིས་༢༠༠༠། སྤུན་བློ་གྲོས་རྒྱ་མཚོས་སྒོར་༣༠༠། ཕུ་བོ་བློ་བཟང་རྒྱ་མཚོས་སྒོར་
༡༠༠༠། སྲི་མོ་ཚེ་པེས་སྒོར་༥༠ ། སྤུན་སྦྱིན་པ་རྒྱ་མཚོ་སྒོར། ༡༥༠ ཕུལ་བ་
སོགས་ཀྱིས་བཀའ་དྲིན་ལ་བརྟེན་ནས་དེབ་ཆུང་འདི་ད་གཟོད་དཔེ་སྐྲུན་བྱེད་
ཐུབ་པ་བྱུང་བ་དང་། ད་དུང་དངོས་ཤུགས་བརྒྱུད་གསུམ་གྱིས་རྒྱབ་སྐྱོར་མཁན་
གྱི་ཉེ་འབྲེལ་དང་གྲོགས་པོ་རྣམ་པར་སྙིང་ཐག་པ་ནས་ཐུགས་རྗེ་ཆེ་ཞུ་བ་དང་
ཆབས་ཅིག ཁོང་རྣམ་པའི་ཚེ་བསོད་རླུང་རྟ་རྒྱས་ཤིང་བསམ་དོན་མཐའ་དག་
ཡིད་སྨོན་བཞིན་འགྲུབ་པའི་སྨོན་འདུན་ཞུ་ཞུ་ལགས། བདག་ལ་སྙིང་ནས་བརྩེ་
བའི་ཉེ་འབྲེལ་དང་གྲོགས་པོ་གང་མང་ཞིག་ལ་བླུན་པོའི་ལས་ཀ་ཆུང་ཆུང་འདི་
གསང་སྟབས་ཀྱིས་སྤེལ་པ་ལ་དགོངས་པ་མི་འཚོམས་པར་ཞུ། ཞེས་རྨ་བསོད་
དམ་སྐལ་བཟང་བསོད་ནམས། བརྡ་སྤྲོད་ཀུན་བཤད་ཀྱི་མིང་ལ་དབྱངས་ལྡན་
ངག་གི་སྙེ་མར་འབོད་པས་རབ་གནས་ས་གླང་ལོའི་བོད་ཟླ་བཅུ་གཅིག་པའི་
ཚེས་བརྒྱད་ཉིན་སྤོས་ངད་ལྡང་བའི་གྲོང་ཁྱེར་ནས་བྲིས་པ་དགེའོ། །

རྩོམ་པ་བོ་གང་དུ་མཚར་ལོངས་བྱུང་སའི་ངུར་
སྨྲིག་གི་ཞིང་ས་སྟེ་དགེ་ལྡན་དམ་ཆོས་ཀུན་རྒྱས་
གླིང་།
རྩོམ་པ་བོ་གང་དུ་མཚར་ལོངས་བྱུང་སའི་མ་ཡུམ་སློབ་
གླིང་དང་རྩོམ་པ་བོའི་འདྲ་པར།

ཁ་བ་དཀར་བོའི་དཔེ་ཚོགས།
དེ་བ་རེར་སྒོར། ༧.00
